---
{"dg-publish":true,"permalink":"/readwise/books/antifragile/"}
---

# Antifragile

![rw-book-cover](https://is1-ssl.mzstatic.com/image/thumb/Publication4/v4/22/a6/ab/22a6ab51-242d-ab53-65da-d78796963af4/9780679645276.jpg/1400x2159w.jpg)

## Metadata
- Date: [[Calendar/<%tp.date.now("DD-MM-YYYY")%>\|Calendar/<%tp.date.now("DD-MM-YYYY")%>]]
- Author: [[Nassim Nicholas Taleb\|Nassim Nicholas Taleb]]
- Full Title: Antifragile
- Category: #books

## Highlights
- L’antifragilità va al di là della resilienza e della robustezza. Ciò che è resiliente resiste agli shock e rimane identico a se stesso; l’antifragile migliora.
- L’antifragile ama il caso e l’incertezza, il che significa anche, ed è fondamentale, che ama l’errore, o perlomeno un certo tipo di errori. L’antifragilità possiede la singolare caratteristica di consentirci di affrontare l’ignoto, di fare le cose senza comprenderle e di farle bene. Permettete che mi spinga più in là: grazie all’antifragilità siamo molto più bravi a fare che a pensare. Preferirei senz’altro essere stupido e antifragile che intelligente e fragile.
- È molto più facile capire se una cosa è fragile che prevedere il verificarsi di un evento che potrebbe danneggiarla. La fragilità può essere misurata, il rischio non è misurabile (tranne che nei casinò e nella testa di chi si autodefinisce «esperto del rischio»). Ciò costituisce una soluzione a quello che ho chiamato «problema del Cigno nero», vale a dire l’impossibilità di calcolare il rischio che si verifichino eventi rari di grande impatto e di predirne l’occorrenza. È molto più facile gestire la sensibilità ai danni provocati dalla volatilità che prevedere l’evento che potrebbe causare quel danno. Pertanto, la mia proposta è di capovolgere completamente il nostro attuale approccio alla previsione, ai pronostici e alla gestione del rischio.
    - Note: Non è possibile prevedere i rischi, specialmente i Cigni Neri, ma è possibile calcolare e misurare la capacità che si ha di reagire ai rischi una volta che li si incontra e di conseguenza migliorarsi, spostarsi più vicini al polo del’antifragilità e fare in modo che quando incorreremo nel prossimo rischio ne saremo migliorati, non peggiorati e nemmeno rimasti inalterati, ma migliorati.
- Tra l’altro, individuare l’antifragilità (e la fragilità) è quasi sempre possibile, utilizzando un semplice test di asimmetria: qualunque cosa tragga più vantaggi che svantaggi dagli eventi casuali (o da alcuni shock) è antifragile; in caso contrario, è fragile.
- Il punto è che se l’antifragilità contraddistingue tutti i sistemi naturali (e complessi) che sono sopravvissuti, privarli della volatilità, della casualità e dei fattori di stress potrà solo danneggiarli: si indeboliranno e andranno incontro alla distruzione o al collasso. Siamo riusciti a rendere fragili l’economia, la nostra salute, la vita politica, l’istruzione, praticamente tutto... sopprimendo la casualità e la volatilità. Se trascorressimo un mese a letto (preferibilmente con una versione integrale di Guerra e pace e tutti gli 86 episodi dei Soprano) ci verrebbe un’atrofia muscolare; allo stesso modo, quando sono privati dei fattori di stress, i sistemi complessi ne escono indeboliti, a volte persino distrutti. Il nostro mondo moderno e strutturato ci ha spesso nuociuto con politiche e marchingegni top-down (o «calati dall’alto», definiti nel libro «illusioni sovietico-harvardiane»), che rappresentano, né più né meno, un insulto all’antifragilità dei sistemi.
    - Note: Perché non ha senso chiudersi in una gabbia d’oro?
- Se quasi tutto ciò che è calato dall’alto (top-down) rende fragili, impedendo l’antifragilità e la crescita, d’altro canto con la giusta quantità di stress e disordine tutto ciò che viene dal basso (bottom-up) fiorisce. Lo stesso processo di scoperta è condizionato dall’antifragile arte di sperimentare e da un’aggressiva assunzione di rischi, piuttosto che dall’aver ricevuto un’istruzione regolare (e lo stesso vale per l’innovazione o il progresso tecnologico).
- Questo ci porta al maggior fattore di fragilità della società, nonché principale generatore di crisi: l’attitudine a non «mettersi in gioco». In altre parole, qualcuno diventa antifragile a spese degli altri traendo profitto dalla volatilità, dai cambiamenti e dal disordine, ed esponendo gli altri al rovescio della medaglia, cioè al rischio di perdite o danni. E questa antifragilità-a-spese-della-fragilità-degli-altri rimane nascosta: le cerchie intellettuali sovietico-harvardiane sono così cieche all’antifragilità che raramente questa asimmetria viene individuata, e (finora) non è mai stata insegnata.
- Il primo comandamento dell’etica recita: non avrai antifragilità a spese della fragilità del prossimo tuo.
    - Tags: [[favorite\|favorite]] 
- Ho già sostenuto che la storia è in gran parte il prodotto di eventi che rientrano nella categoria dei Cigni neri, mentre noi ci affanniamo ad affinare la nostra comprensione dell’ordinario e a tal scopo sviluppiamo modelli, teorie o rappresentazioni che non riusciranno mai a identificare l’origine di queste grandi scosse o a misurarne la probabilità. I Cigni neri tengono in ostaggio il nostro cervello, dandoci la sensazione di averli «più o meno» o «quasi» previsti, perché retrospettivamente si possono spiegare. Tale illusione di prevedibilità ci impedisce di riconoscere il ruolo di questi Cigni nella vita, che è molto, ma molto più labirintica di quanto ci dica la nostra memoria: la mente cerca di trasformare la storia in qualcosa di semplice e lineare, inducendoci a sottovalutare il caso. Poi, però, quando lo notiamo, ci fa paura e reagiamo in modo eccessivo. A causa di questa paura e questa sete di ordine, alcuni sistemi creati dall’uomo, sovvertendo l’invisibile o non del tutto visibile logica delle cose, tendono a essere vulnerabili all’azione dei Cigni neri e non ne traggono quasi mai vantaggio. Se cercate l’ordine avrete uno pseudo-ordine; riuscirete a ottenere un certo grado di ordine e controllo solo se contemplerete anche il caso.
- I sistemi complessi creati dall’uomo tendono a generare reazioni a cascata e a catena, che sfuggono di mano e riducono, o addirittura eliminano, la prevedibilità, provocando quindi eventi fuori misura. Se da un lato il mondo odierno sta senz’altro accrescendo le proprie conoscenze tecnologiche, dall’altro, paradossalmente, rende le cose molto più imprevedibili. Ora, per ragioni connesse all’aumento di ciò che è artificiale, all’allontanamento dai modelli ancestrali e naturali e alla perdita di robustezza causata dalle complicazioni che si incontrano creando qualsiasi cosa, il ruolo dei Cigni neri sta diventando sempre più importante. Inoltre, siamo vittime di una nuova malattia, che in questo libro chiamerò neomania, la quale ci porta a costruire sistemi vulnerabili al Cigno nero nel nome del «progresso».
- Più è raro l’evento, meno è gestibile e meno sappiamo sulla frequenza con cui accade; eppure, più l’evento è raro e più questi «scienziati» che si occupano di prevedere, schematizzare e usare PowerPoint nelle conferenze, con equazioni a effetto su sfondi colorati, si sentono fiduciosi.
- L’antifragilità è più che un mero antidoto al Cigno nero, e se lo capiamo avremo meno remore intellettuali ad accettare il fatto che questi eventi svolgano un ruolo necessario per la storia, la tecnologia, la conoscenza e tutto il resto.
- Nel lungo periodo, l’antifragile ha solo da guadagnare dagli errori predittivi. Seguendo quest’argomentazione fino in fondo, oggi molte cose che traggono vantaggio dal caso dovrebbero dominare il pianeta, mentre ciò che ne risulta danneggiato non dovrebbe più esistere. Be’, in effetti è proprio così. Noi ci illudiamo che il mondo funzioni grazie a schemi preordinati, alla ricerca universitaria e alle sovvenzioni statali, ma ci sono prove convincenti, anzi, estremamente convincenti che si tratta di un’illusione, un’illusione che definisco «insegnare agli uccelli a volare». La tecnologia è figlia dell’antifragilità, sfruttata da avventurieri che hanno corso rischi su rischi, sperimentando e procedendo per tentativi, mentre gli schemi progettati dai secchioni sono rimasti confinati dietro le quinte. Gli ingegneri e gli sperimentatori creano le cose, mentre i libri di storia vengono scritti dagli accademici; dovremo perfezionare l’interpretazione storica di fenomeni come la crescita, l’innovazione e tanti altri.
- Se la fragilità è abbastanza misurabile, il rischio non lo è affatto, in particolare il rischio associato a eventi rari.1
- Non si può affermare in modo attendibile che un certo evento raro o shock sia più probabile di un altro (a meno che non si provi gusto a ingannare se stessi), ma si può affermare con molta più tranquillità che una struttura o un oggetto sia più fragile di un altro nel caso si verifichi un dato evento.
- Il fragilista è vittima dell’«illusione sovietico-harvardiana», l’(ascientifica) sopravvalutazione della portata della conoscenza scientifica. A causa di questo, è quel che si definisce un «razionalista ingenuo», un «razionalizzatore», o a volte semplicemente un «razionalista», nel senso che crede che le ragioni dietro alle cose gli siano automaticamente accessibili. Attenzione però a non confondere la razionalizzazione con la razionalità: i due concetti sono quasi sempre all’esatto opposto. Al di fuori della fisica, e generalmente in ambiti complessi, le ragioni di qualsiasi cosa tendono a essere meno evidenti ai nostri occhi, e ancor meno a quelli del fragilista.
- il fragilista (in medicina, in economia, nella pianificazione sociale) è colui che ci fa impegnare in politiche e azioni, tutte artificiali, di cui i vantaggi sono piccoli e visibili e gli effetti collaterali, invece, potenzialmente devastanti e invisibili. C’è il fragilista medico, che interviene troppo negando la capacità naturale del corpo di guarire e ci prescrive farmaci con effetti collaterali potenzialmente molto gravi;
- I discorsi, gli obiettivi e le promesse dei politici puntano a trasmettere timidi concetti di «resilienza» o «solidità», ma non di antifragilità, e nel frattempo soffocano i meccanismi della crescita e dell’evoluzione. Non siamo arrivati a questo punto grazie a quella nozione vigliacca che è la resilienza. E quel che è peggio, non siamo diventati ciò che siamo oggi per merito dei policy maker, bensì grazie alla propensione al rischio e all’errore di una certa categoria di persone che dobbiamo incoraggiare, proteggere e rispettare.
    - Tags: [[favorite\|favorite]] 
- Contrariamente a ciò che si pensa, un sistema complesso non ha bisogno di strutture e regole complicate, né di politiche astruse. Più semplice è, meglio è. Complicandolo si innescano reazioni a catena che moltiplicano gli effetti inaspettati. A causa dell’opacità, un intervento porta conseguenze impreviste, seguite da giustificazioni sull’aspetto «imprevisto» delle conseguenze, poi a un altro intervento per correggere gli effetti secondari, che a sua volta genera una serie esplosiva di ramificate reazioni «impreviste», ognuna peggiore della precedente.
    - Note: I danni dei sistemi troppo “complessi”: questo implica che un sistema “complesso”, non è antifragile ma anzi è fragile.
- la semplicità non è facile da raggiungere. Secondo Steve Jobs «devi lavorare duro per ripulire il tuo pensiero e renderlo semplice». Nel mondo arabo, esiste un’espressione tagliente per esprimere lo stesso concetto: incapace di capirlo, maestro nello scriverlo.
- reso conto che la fragilità, che era priva di una definizione tecnica, poteva essere descritta come ciò che non ama la volatilità, e a ciò che non ama la volatilità non piacciono nemmeno il caso, l’incertezza, il disordine, gli errori, i fattori di stress ecc.
- distinguevano due tipologie di persone: da un lato, gli accademici, gli analisti e i commentatori, che studiano gli eventi futuri e scrivono libri e paper; dall’altro, gli sperimentatori, che invece di occuparsi di eventi futuri cercano di capire come le cose reagiscano alla volatilità (ma di solito sono troppo impegnati con il lato pratico del proprio lavoro per scrivere libri, articoli, saggi, discorsi, equazioni e teorie, e per ricevere premi dagli Altamente Onorevoli e Costipati Membri delle Accademie Varie). La differenza tra le due categorie è sostanziale: come abbiamo visto, è molto più facile comprendere se una cosa viene danneggiata dalla volatilità, ed è quindi fragile, che tentare di prevedere eventi avversi, come gli smisurati Cigni neri. Ma soltanto gli sperimentatori (o chi si dà da fare sul piano pratico) tendono a capirlo istintivamente.
    - Note: Gli “strateghi” si preoccupano un’intera vita di prevedere l’imprevedibile (e quindi per definizione sprecano tempo nella maggior parte dei casi) mentre i “tattici” si preoccupano un’intera vita di analizzare le reazioni di un elemento al caso. 
      I primi si occupano (o almeno cercano) di occuparsi del futuro, i secondi invece del presente.
- la fragilità e l’antifragilità indicano un potenziale guadagno o danno dovuto all’esposizione a qualcosa che concerne la volatilità. Cos’è quel qualcosa? Semplicemente, l’appartenenza alla famiglia allargata del disordine. La Famiglia allargata del Disordine (o Cluster): incertezza, variabilità, conoscenza imperfetta e incompleta, probabilità, caos, volatilità, disordine, entropia, tempo, ignoto, caso, agitazione, fattore di stress, errore, dispersione dei risultati, «non conoscenza». Guarda caso, gli effetti prodotti da incertezza, disordine e ignoto sono del tutto equivalenti: i sistemi antifragili guadagnano (in qualche misura) da quasi tutti questi fattori, mentre quelli fragili ne vengono penalizzati–anche se dovrete andare a cercare ogni singolo elemento della Famiglia del Disordine in edifici separati dei campus universitari, e benché qualche filosofo da strapazzo che non si è mai assunto un rischio reale nella vita o, peggio, non ha mai avuto una vita, vi avvertirà che «ovviamente non sono la stessa cosa».
- il tempo è analogo alla volatilità: più un periodo è lungo, più accadono eventi, più c’è disordine. Pensateci: se riuscite a limitare i danni e a reagire in modo antifragile ai piccoli errori, il tempo vi presenterà errori «al contrario» che finiranno per portarvi un beneficio. In parole povere, è quello che le nonne chiamano esperienza. Ciò che è fragile si rompe, con il tempo.
- Quindi, la relazione tra questo libro e Il Cigno nero è la seguente: a dispetto della cronologia (e del fatto che questo libro porta l’idea del Cigno nero alla sua conclusione naturale e prescrittiva), Antifragile dovrebbe essere considerato il volume principale e Il Cigno nero una specie di supporto, per di più teorico, forse addirittura una sorta di appendice minore. Perché? Perché Il Cigno nero e il suo predecessore, Giocati dal caso, sono stati scritti per convincere il lettore dell’esistenza di una situazione disastrosa, e si sono dati un gran daffare in tal senso, mentre questo volume parte dal presupposto che non ci sia alcun bisogno di convincere nessuno che: a) i Cigni neri dominano la società e la storia (tanto più che le persone, grazie alle razionalizzazioni a posteriori, si ritengono in grado di comprenderli); b) di conseguenza, non sappiamo bene che cosa stia succedendo, soprattutto in condizioni di estrema non linearità. Pertanto, possiamo passare direttamente alle questioni pratiche.
- Quando nel Cigno nero mettevo in guardia contro la fragilità del sistema bancario, stavo scommettendo sul suo collasso (in particolare quando il mio messaggio passava inosservato); se non ci avessi creduto, non sarebbe stato etico scriverlo.
- È tempo di rinvigorire il concetto filosofico poco noto di impegno doxastico, una serie di convinzioni che vanno oltre le chiacchiere e alle quali siamo abbastanza legati da correre dei rischi personali.
- Prima regola etica: Se vedi un imbroglio e non lo denunci, sei un imbroglione. Proprio come essere gentili con chi è arrogante non è meglio che essere arroganti con chi è gentile, essere accomodanti nei confronti di chi commette un’azione malvagia equivale a condonargliela. Dirò di più: in privato molti scrittori e studiosi dopo mezza bottiglia di vino parlano diversamente da come si esprimono per iscritto. I loro scritti sono assolutamente falsi e lo si può dimostrare. E molti dei problemi della società derivano dalla scusa per cui «anche gli altri lo fanno». Dal canto mio, quindi, se dopo il terzo bicchiere di vino (bianco) libanese, in privato, definisco qualcuno un pericoloso fragilista poco di buono, sarò obbligato a farlo anche qui.
- Il compromesso è come un condono. L’unica massima moderna che seguo è di George Santayana: «Un uomo è moralmente libero quando [...] giudica il mondo e gli altri uomini con assoluta sincerità». Non è soltanto un obiettivo, è un obbligo.
- Secondo principio etico: mi sento obbligato a sottopormi al processo scientifico semplicemente perché lo richiedo agli altri, ma niente di più.
- gli accademici (in particolare nelle scienze sociali) sembrano non fidarsi gli uni degli altri; vivono in preda a piccole ossessioni, astio e odio gelido, piccole offese che diventano rancori, fossilizzandosi anno dopo anno nella solitudine del consueto dialogo con lo schermo di un computer e nell’immutabilità del loro ambiente. Per non parlare dell’invidia, a livelli che non ho visto quasi mai nel mondo degli affari... Nella mia esperienza, il denaro e gli scambi purificano le relazioni; idee e questioni astratte come il «riconoscimento» e la «reputazione» le distorcono, creando un’atmosfera di perenne rivalità. Le persone a caccia di titoli mi fanno venire la nausea, le trovo ripugnanti e indegne di fiducia. Il commercio, gli affari, i suk orientali (ma non i mercati e le aziende di grandi dimensioni) sono attività e luoghi che tirano fuori il meglio dalle persone, rendendo la maggior parte di loro indulgente, sincera, amorevole, fiduciosa e disponibile.
- gli accademici che tendono a leggere per poi poter citare i testi nelle loro pubblicazioni, piuttosto che per piacere, curiosità o semplicemente perché amano farlo, rimangono spesso frustrati quando non riescono a scorrere velocemente il testo e sintetizzarlo in una frase che si leghi a qualche dibattito già aperto in cui sono impegnati.
- La Triade classifica gli elementi in tre colonne, denominate: FRAGILE ROBUSTO ANTIFRAGILE Ricordatevi che il fragile vuole la tranquillità, l’antifragile cresce grazie al disordine e al robusto non importa più di tanto.
- lo stato-nazione centralizzato si colloca nella parte sinistra della Triade, direttamente nella categoria fragile, mentre un sistema decentralizzato composto da città-stato sta nella parte destra, nella colonna antifragile. Adottando le caratteristiche di quest’ultimo sistema, è possibile allontanarsi dall’indesiderabile fragilità dello stato «grande». Oppure, possiamo parlare di errori. Sulla sinistra, nella categoria fragile, gli errori, quando avvengono, sono rari e grossolani e dunque irreversibili; sulla destra gli errori sono piccoli e di natura benigna, addirittura reversibili e presto superati. Inoltre, sono ricchi di informazioni. Perciò, un sistema che si regge sulla sperimentazione e sul metodo per tentativi avrebbe gli attributi dell’antifragilità. Se volete diventare antifragili, collocatevi nella situazione «ama l’errore», a destra di «detesta l’errore», così gli sbagli saranno numerosi e poco dannosi. Chiameremo questo processo e approccio strategia «barbell» o «a bilanciere».
- prendiamo la categoria della salute. Aggiungere è sulla sinistra, togliere è sulla destra: togliere farmaci o qualche altro fattore di stress non naturale–diciamo il glutine, il fruttosio, i tranquillanti, lo smalto per le unghie o altre sostanze analoghe–attraverso il metodo per tentativi è più robusto che aggiungere farmaci, con effetti collaterali sconosciuti, che restano tali nonostante le dichiarazioni relative ai cosiddetti «test» clinici.
- Si noti che qui fragile e antifragile sono termini relativi, non proprietà assolute: un elemento che si trova sul lato destro della Triade è più antifragile di quello che si trova a sinistra. Per esempio, gli artigiani sono più antifragili delle piccole imprese, ma una rockstar sarà più antifragile di qualunque artigiano.
- le cose sono antifragili fino a un certo livello di stress; se chiediamo molto al nostro corpo, ne beneficerà, ma solo fino a un certo punto: non trarrebbe certo vantaggio se lo buttassimo giù dalla torre di Babele.
- L’antifragilità è desiderabile in generale ma non sempre, poiché ci sono casi in cui l’antifragilità può diventare costosa, estremamente costosa. Inoltre, è difficile considerare sempre auspicabile la robustezza: per parafrasare Nietzsche, di immortalità si può morire.
- l’antifragilità di certi individui derivi dalla fragilità di altri, come gli errori portino benefici ad alcuni e non ad altri... insomma, ciò che in genere viene chiamato evoluzione e di cui si tende a scrivere in abbondanza.
- 1. Tra Damocle e l’Idra
- Il pacco fragile sarebbe quindi integro nel migliore dei casi, quello robusto lo sarebbe nel migliore e nel peggiore dei casi. L’opposto di fragile è dunque ciò che rimane integro nel peggiore dei casi. Ho definito questo terzo pacco «antifragile», neologismo che si è reso necessario perché sul dizionario non esiste un termine semplice e non composto che esprima l’inverso della fragilità.
- dato che il contrario di positivo è negativo, e non neutro, il contrario di fragilità positiva dovrebbe essere fragilità negativa (da cui la mia denominazione di «antifragilità») e non fragilità neutra, concetto che trasmetterebbe esclusivamente robustezza, forza e indistruttibilità. Di fatto, se la si rappresenta in termini matematici, l’antifragilità è la fragilità preceduta dal segno meno.1
- Se da un lato non esiste un termine usuale che definisca l’antifragilità, dall’altro abbiamo un equivalente mitologico, che esprime l’intelligenza storica mediante metafore efficaci. Nella versione romana di un mito greco, il tiranno di Siracusa Dionisio II permette al cortigiano Damocle di prendere parte a un fastoso banchetto, ma fa in modo che sulla sua testa resti sospesa una spada, legata al soffitto da un unico crine di cavallo. Il crine di cavallo è il tipico oggetto che, sottoposto a una pressione, alla fine è destinato a spezzarsi, con conseguenti scene di sangue, urla isteriche e l’arrivo delle ambulanze del tempo. Damocle è fragile: è solo questione di tempo prima che la spada lo colpisca.
    - Tags: [[favorite\|favorite]] 
- si narra della fenice, un uccello dallo splendido piumaggio colorato. Ogni volta che muore, risorge dalle proprie ceneri, tornando sempre allo stato iniziale.
- L’Idra, nella mitologia greca, è una creatura simile a un rettile con numerose teste, che vive nel lago di Lerna, nei pressi di Argo. Ogni volta che una testa viene tagliata, ne rispuntano due. L’Idra ama il danno, e quindi rappresenta l’antifragilità. La spada di Damocle rappresenta invece gli effetti collaterali del potere e del successo. Non è possibile raggiungere i vertici e comandare senza affrontare questa minaccia costante: là fuori c’è sempre qualcuno che si affanna per farti capitolare. Come la spada, il pericolo è silenzioso, inesorabile e discontinuo; si abbatterà senza preavviso dopo lunghi periodi di calma, forse proprio nel momento in cui vi sarete ormai abituati alla tranquillità e dimenticati della sua esistenza. I Cigni neri saranno pronti a colpire perché avrete molto di più da perdere, un prezzo da pagare per il successo (e la crescita); forse una punizione inevitabile per quando il successo è eccessivo. In fin dei conti, ciò che conta è la forza del crine, non la ricchezza e la potenza dei commensali. Fortunatamente, però, per coloro che vogliono ascoltare si tratta di una vulnerabilità identificabile, misurabile e gestibile. Il concetto centrale della Triade è che in molte situazioni possiamo misurare la forza del crine.
- Anche un certo tipo di artificiosità rende fragili nei confronti dei Cigni neri: più le società diventano complesse, con innovazioni sempre più sofisticate e con crescente specializzazione, più sono esposte al tracollo.
- Per controbilanciare il successo ci vuole un’elevata dose di robustezza, e anche notevoli dosi di antifragilità. Dovete desiderare di essere la fenice, o magari l’Idra, altrimenti la spada di Damocle vi colpirà.
- Le nostre percezioni e intuizioni, così come espresse dall’azione, possono prevalere su ciò che sappiamo e classifichiamo, discutiamo a parole e insegniamo a scuola. Parleremo a lungo dell’argomento, utilizzando in particolar modo l’efficace nozione di apofatico (ciò che non può essere nominato esplicitamente o descritto in maniera diretta nella nostra lingua corrente);
- molti popoli primitivi, pur non essendo daltonici, possiedono una definizione verbale solo per due o tre colori. Tuttavia, quando vengono sottoposti a semplici test, riescono ad abbinare delle cordicelle ai colori corrispondenti. Sono in grado di distinguere le differenze tra le varie gradazioni dell’arcobaleno, ma non hanno un modo per indicarle nella loro lingua. Il loro disturbo di percezione cromatica è culturale, non biologico. Allo stesso modo, noi siamo ciechi all’antifragilità dal punto di vista intellettuale, ma non da quello biologico.
- fu il primo ministro britannico William Gladstone a fare questa scoperta verso la metà dell’Ottocento (diventando oggetto di insulti immeritati e ottusi da parte dei soliti giornalisti di turno). Gladstone, che era un erudito, durante un periodo di transizione tra due incarichi pubblici scrisse un ponderoso trattato di millesettecento pagine su Omero. Nell’ultima parte presentò questa carenza linguistica relativa ai colori, attribuendo a un allenamento oculare avvenuto di generazione in generazione la sensibilità delle persone attuali a molte più gradazioni cromatiche. Ma, tralasciando il fatto che nella cultura del tempo fossero presenti tali differenze cromatiche, la gente si dimostrò in grado di identificare le diverse gradazioni, daltonici a parte. Gladstone fu straordinario sotto molti aspetti. Oltre a erudizione, forza di carattere, rispetto per i più deboli e grande energia, quattro qualità molto positive (per me il rispetto per i più deboli è la più positiva dopo il coraggio intellettuale), dimostrò una profonda capacità di preveggenza. Comprese infatti qualcosa che pochi, allora, osavano prospettare, vale a dire che l’Iliade fosse il racconto di una storia vera (la città di Troia non era ancora stata scoperta).
- In passato è stato attribuito un nome specifico a due concetti precursori dell’antifragilità, con due applicazioni pionieristiche riguardanti alcuni casi particolari. Si tratta di aspetti blandi di antifragilità e sono limitati al campo medico, ma in ogni caso sono un buon punto di partenza. Secondo la leggenda, Mitridate IV, re del Ponto, in Asia minore, fuggendo dopo l’assassinio del padre, volle preservarsi dal pericolo di avvelenamento assumendo sostanze tossiche in dosi sempre maggiori ma non letali. In seguito, trasformò questa prassi in un complesso rituale religioso. Tuttavia, la sua immunità gli si ritorse contro, perché il suo successivo tentativo di uccidersi con il veleno fallì, «essendosi rafforzato contro le droghe altrui». Pertanto dovette richiedere i servigi di un comandante militare alleato, che gli inferse il colpo fatale con la propria spada. Il metodo, denominato antidotum mithridaticum e ripreso da Aulo Cornelio Celso, il celebre medico del mondo antico, doveva essere molto di moda nell’antica Roma, visto che cent’anni dopo creò problemi all’imperatore Nerone nei suoi tentativi di matricidio. Nerone era tormentato dall’idea di assassinare la madre Agrippina che, giusto per vivacizzare la situazione, era sorella di Caligola (e, per aggiungere un’altra nota di colore, presunta amante del filosofo Seneca, di cui parleremo più avanti). Purtroppo per Nerone, una madre conosce il proprio figlio, soprattutto se è l’unico, e può arrivare a predirne le azioni; Agrippina, inoltre, era esperta di veleno, visto che probabilmente lo aveva usato per eliminare almeno uno dei mariti (come dicevo, la situazione era piuttosto vivace). Sospettando che Nerone l’avesse ormai condannata a morte, si fece «mitridatizzare» contro i veleni di cui avrebbero potuto disporre i tirapiedi del figlio. Come Mitridate, alla fine la donna morì per cause più meccaniche, trafitta dai sicari inviati (presumibilmente) dall’imperatore.
- Considerate ora l’eventualità in cui la sostanza velenosa, in determinate quantità, vi faccia sentire complessivamente meglio, un gradino più su della robustezza. Ormesi è un termine coniato dai farmacologi, che definisce il caso in cui una scarsa dose di una sostanza tossica porta in realtà beneficio all’organismo e agisce come un farmaco. Una quantità ridotta, non eccessiva, di una sostanza altrimenti nociva agisce a vantaggio dell’organismo e nell’insieme lo fa stare meglio, innescando un’iperreazione. In un primo momento questo fenomeno non fu interpretato come «vantaggio derivato dal danno», ma con l’idea che «il danno dipende dalla dose» o «la medicina dipende dalla dose».
    - Tags: [[favorite\|favorite]] 
- L’ormesi era ben nota agli antichi (e come il colore azzurro era conosciuta, ma non espressa a parole). Tuttavia, solo nel 1888 venne «scientificamente» descritta (anche se ancora senza un nome) dal tossicologo tedesco Hugo Schulz, il quale osservò che piccole dosi di veleno stimolano la crescita dei lieviti, mentre quantità superiori li danneggiano. Alcuni ricercatori ritengono che i benefici dati dal consumo di verdure potrebbero derivare non tanto dalla presenza delle cosiddette «vitamine» o da altre teorie razionalizzanti (cioè idee che sembrano avere senso in forma narrativa, ma non sono state sottoposte a rigorosi test empirici), quanto dal fatto che gli ortaggi si proteggono dai danni esterni e respingono i predatori con sostanze tossiche che, se ingerite nelle giuste quantità, possono stimolare il nostro organismo... o così dicono.
- L’ormesi ha in parte smarrito credibilità, interesse e pratica scientifica intorno agli anni trenta, quando fu erroneamente associata all’omeopatia. Un accostamento ingiustificato, perché i meccanismi sono del tutto differenti. L’omeopatia si basa su altri principi, come quello per cui parti estremamente diluite di un agente patogeno (così minuscole da non essere quasi percettibili, e quindi impossibilitate a provocare ormesi) possono curarci dalla malattia da questo scatenata. È un metodo terapeutico che ha pochi riscontri sul piano empirico e, a causa delle metodologie di sperimentazione che lo contraddistinguono, appartiene oggi alla medicina alternativa. L’ormesi, invece, essendo un fenomeno preciso, è sostenuta da ampie evidenze scientifiche. Ciò che conta davvero, però, è che così possiamo capire che privare i sistemi dei fattori di stress, spesso vitali, non è necessariamente una cosa positiva, anzi, può portare un vero e proprio danno.
- la nostra mente subisce anche la dipendenza dall’ambito, dove per «ambito» si intende un contesto o una categoria di attività. Vale a dire che alcuni comprendono un’idea in un certo settore, per esempio la medicina, ma non la riconoscono in un altro, come quello socioeconomico; oppure la percepiscono sui libri, ma non nella più intricata realtà della strada. Per qualche motivo le persone non riconoscono le situazioni al di fuori dei contesti in cui di solito le apprendono.
- abbiamo tutti questo problema: non siamo cioè in grado di riconoscere la stessa idea quando ci viene presentata in circostanze diverse. È come se fossimo destinati a farci ingannare dall’aspetto più superficiale delle cose, dall’involucro esterno, dalla carta da regalo che ricopre il pacco. Ecco perché non cogliamo l’antifragilità in contesti che sono ovvi, fin troppo ovvi. Il fatto che il successo, la crescita economica e l’innovazione possano derivare solo dalla sovracompensazione in risposta ai fattori di stress non fa parte del comune modo di vedere le cose. Né riconosciamo la presenza della sovracompensazione in qualsiasi altro campo (dalla dipendenza dall’ambito deriva anche la difficoltà di molti studiosi di capire che l’incertezza,
- 2. Sovracompensazione e iperreazione ovunque
- Come si introduce un’innovazione? Innanzitutto bisogna cercare di mettersi nei guai; diciamo in guai seri, ma non irreversibili. Ritengo, più per convinzione che per ragionamento, che l’innovazione e i progressivi perfezionamenti derivino da stati iniziali di necessità e si sviluppino ben oltre il soddisfacimento di tali bisogni (per esempio dagli effetti collaterali imprevisti di un’invenzione o di un tentativo di invenzione). Naturalmente questo argomento è stato affrontato nella cultura classica, tanto che esiste un detto latino secondo il quale la fame insegna a darsi da fare («artificia docuit fames»). Il concetto pervade la letteratura classica: secondo Ovidio le avversità aguzzano l’ingegno («ingenium mala saepe movent»), il che si può tradurre nel detto brooklynese «se la vita ti dà solo limoni, fatti una limonata». L’energia in eccesso che scaturisce dall’iperreazione di fronte a una difficoltà è ciò che permette di innovare!
- Molti autori, tra cui il grande statista Catone il Censore, ritenevano che il benessere, qualsiasi tipo di benessere, fosse la via per la rovina.1 Quando le cose erano troppo facili non era soddisfatto, perché temeva un indebolimento della volontà, e la fiacchezza da lui paventata non riguardava soltanto i singoli individui: l’intera società avrebbe potuto ammalarsene. Basti pensare che mentre scrivo queste righe il mondo sta attraversando un periodo di crisi del debito: mai come oggi è stato così ricco, e al tempo stesso così indebitato e costretto a vivere di prestiti. Stando ai precedenti, dal punto di vista della società più si diventa ricchi, più è difficile vivere dei propri mezzi. Per noi è più difficile gestire l’abbondanza che la scarsità.
- Si dice che i cavalli migliori perdono quando gareggiano con quelli più lenti, ma vincono se competono con avversari migliori. La sottocompensazione che deriva dall’assenza di un fattore di stress o di una sfida (l’opposto dell’ormesi) svilisce anche i migliori.
    - Tags: [[favorite\|favorite]] 
- Il meccanismo di sovracompensazione si nasconde nelle situazioni più improbabili: se siete particolarmente stanchi dopo un volo intercontinentale, andate in palestra ad allenarvi invece di riposare; se avete un lavoro urgente, affidatelo alla persona più occupata di tutto l’ufficio (è un vecchio trucco). Molte persone sperperano il loro tempo libero, perché il fatto di non avere impegni le rende poco efficaci, pigre e demotivate: più sono impegnate, più hanno energia da dedicare ad altre attività. Sovracompensazione, ancora una volta.
- ho imparato che il rumore prodotto da una persona è inversamente proporzionale alla sua posizione nell’ordine gerarchico. I trader più potenti, così come i capimafia, sono i più silenziosi. Bisogna avere abbastanza autocontrollo da costringere il pubblico a fare uno sforzo per riuscire a sentire; così facendo, il cervello è obbligato a darsi da fare. Su questo paradosso dell’attenzione ci sono degli studi, che hanno portato alla luce prove empiriche degli effetti di un «discorso poco fluente»: lo sforzo mentale ci spinge a innestare una marcia in più, e stimola un’attivazione più energica e analitica dei meccanismi cerebrali.2
- Lo stesso meccanismo di sovracompensazione ci fa concentrare meglio in presenza di qualche piccolo rumore di sottofondo, come se lo sforzo di contrastarlo ci spingesse a ottimizzare le nostre capacità mentali. È quell’abilità umana che si nota durante l’happy hour, quando si è in grado di filtrare le voci distinguendo il segnale in mezzo a molte conversazioni a voce alta. Non solo siamo fatti per sovracompensare, quindi, ma in alcune circostanze abbiamo bisogno di un po’ di rumore.
- queste risposte antifragili e ormetiche altro non sono che una forma di ridondanza, e in quel momento mi è venuto in mente l’intero operato di Madre Natura. Ho capito che nel mondo tutto è ridondanza, perché alla natura piace «sovra-assicurarsi».
- La ridondanza è il metodo con cui i sistemi naturali gestiscono il rischio. Noi esseri umani (forse persino i commercialisti) abbiamo due reni, pezzi di ricambio e capacità aggiuntive in moltissimi organi e sistemi (come i polmoni, il sistema nervoso, l’apparato circolatorio). Lo stesso non si può dire dei progetti umani, che tendono a essere ridotti all’osso e caratterizzati dall’opposto della ridondanza: abbiamo precedenti storici di predisposizione al debito, che è agli antipodi della ridondanza (cinquantamila euro di risparmi in banca o, meglio, sotto il materasso sono ridondanti; la stessa somma dovuta alla banca costituisce un debito e quindi è il contrario della ridondanza). La ridondanza è ambigua, perché se non ci sono imprevisti sembra uno spreco. Il punto è che le cose insolite accadono, di solito.
- la stessa identica logica vale per la sovracompensazione, la quale è semplicemente una forma di ridondanza. Una testa in più per l’Idra non è diversa da un secondo rene (apparentemente superfluo) per gli esseri umani, né dalle capacità aggiuntive che si sfoderano per affrontare stress imprevisti. Se ingerite quindici milligrammi di una sostanza tossica, il vostro corpo si prepara ad affrontarne venti e forse più, ottenendo l’effetto collaterale di irrobustirsi nel suo insieme. Quei cinque milligrammi in più che potreste sopportare non sono diversi dalle riserve di prodotti vitali o necessari, come i risparmi depositati in banca o le scorte alimentari in cantina.
- Un sistema che sovracompensa opera necessariamente secondo modalità di iperreazione, sviluppando capacità e forza aggiuntive, in quanto anticipa un risultato negativo e reagisce alle informazioni sulle possibilità di un rischio. Naturalmente queste risorse aggiuntive possono diventare utili di per sé in modo opportunistico. Come abbiamo visto, infatti, la ridondanza è opportunistica, pertanto simili risorse aggiuntive possono essere utilizzate a proprio vantaggio anche in assenza di rischio.
- il nostro organismo individua le probabilità in modo molto sofisticato, ed è più abile della mente nel valutare i rischi. Per fare un esempio, gli esperti di gestione del rischio ricercano negli eventi del passato il cosiddetto scenario peggiore e lo utilizzano per prevedere i rischi futuri mediante il metodo chiamato «stress test». In altre parole, studiano la peggiore recessione della storia, la peggiore guerra, il peggiore andamento dei tassi d’interesse o il peggiore tasso di disoccupazione e fanno una stima esatta del peggior risultato possibile nel futuro. Ma non notano mai la seguente incongruenza: questo cosiddetto evento peggiore, quando si è verificato in passato, ha superato il caso peggiore mai registrato fino ad allora. Ho definito questo difetto della mente «problema di Lucrezio», dal nome del poeta e filosofo latino secondo il quale lo stolto crede che la montagna più alta del mondo sia pari a quella più alta da lui osservata. Allo stesso modo, noi consideriamo l’oggetto (di qualsiasi natura) più grande che abbiamo visto o di cui abbiamo sentito parlare nella nostra vita come se fosse il più grande che possa esistere in assoluto.
- È accaduta la stessa cosa nel 2011 con il reattore di Fukushima, che in seguito allo tsunami ha avuto un catastrofico collasso. Era stato progettato per resistere all’impatto del peggior terremoto mai registrato in passato, senza tener conto che sarebbe potuto accadere qualcosa di ancor più distruttivo e soprattutto senza pensare che il peggiore evento del passato era stato, all’epoca, una sorpresa, non avendo avuto precedenti.
- Mi rivolsi a Lenny «Cake», un trainer di circa 130 chili, che come secondo lavoro faceva l’addetto alla sicurezza. Il suo soprannome e il suo peso tradivano la passione di Lenny per le torte. Quell’uomo era la persona dal fisico più minaccioso che avessi mai visto nei cinque distretti di New York, e aveva sessant’anni. Così, invece di prendere lezioni da lui, lo osservai mentre si allenava. La sua tecnica era quella del «sollevamento massimale», che giurava essere la più efficace e meno dispendiosa in termini di tempo. Questo metodo consiste in brevi sedute in palestra, nelle quali si tenta esclusivamente di superare il precedente massimale in una singola ripetizione, con il maggior peso sostenibile, come se si tracciasse una sorta di segno dell’acqua alta. L’allenamento si limitava al tentativo di superare quel limite una o due volte, senza perdere tempo in lunghe e noiose ripetizioni. L’esercizio mi portò a un approccio naturalistico al sollevamento pesi, del tutto in accordo con la letteratura basata sui fatti: lavorare sul massimale e passare il resto del tempo a riposare e gustare bistecche di proporzioni gigantesche. Sono quattro anni che cerco di migliorare il mio limite, ed è sorprendente notare come il mio corpo anticipi il livello successivo all’ultimo massimale, fino a raggiungere il tetto estremo. Quando faccio uno «stacco» (per intendersi: è come sollevare una pietra fino al giro vita) con un carico di 150 chili e poi mi riposo, sono ragionevolmente sicuro di un aumento della forza, perché il mio corpo prevede che, la volta successiva, cercherò di sollevare 152 chili.
- il termine «fitness» (idoneità) è di per sé impreciso, e persino ambiguo, ed è per questo che il concetto di antifragilità, inteso come qualcosa che va oltre la semplice appropriatezza, può chiarire la confusione. Che cosa significa «fitness» o «idoneità»? Essere perfettamente in armonia con la situazione consolidatasi nel tempo in un ambiente specifico, oppure essere pronti ad affrontare un contesto in cui ci sono fattori di stress di maggiore intensità?
- Anche gli psicologi che hanno studiato la risposta antifragile della crescita postraumatica, fornendo dati precisi, non hanno compreso fino in fondo il concetto, perché quando lo definiscono a parole scivolano nel termine «resilienza».
- i movimenti politici e le ribellioni possono avere un carattere altamente antifragile, e la mossa da creduloni è quella di cercare di reprimerli con la forza bruta invece di manipolarli, aggirarli o trovare strategie più astute, come fece Ercole con l’Idra.
- una delle cose più antifragili che si possano osservare al di fuori della vita economica è un certo tipo di amore (o di odio) ostinato, quello che sembra iperreagire e sovracompensare di fronte a ostacoli come la distanza o le incompatibilità familiari e a ogni tentativo deliberato di mettervi fine. Non si contano i personaggi letterari intrappolati in passioni antifragili, quasi contro la loro volontà. Nel lungo romanzo di Proust La Recherche, Swann, un mercante d’arte ebreo e sofisticato, si innamora di Odette, una donna di mondo, «mantenuta» e prostituta a metà (o magari solo per un quarto), che lo tratta male. L’atteggiamento sfuggente della donna alimenta l’ossessione di Swann, spingendolo a umiliarsi per strappare qualche attimo in sua compagnia. Le si appiccica ovunque, la segue nei suoi appuntamenti con altri uomini nascondendosi senza vergogna sulle scale e di conseguenza lei, come è ovvio, lo tratta ancora peggio. A quanto pare, con questa vicenda romanzata Proust descrisse il proprio coinvolgimento con il suo autista.
- Al pari dell’amore tormentato, alcuni pensieri sono così antifragili che, più cerchiamo di sbarazzarcene, più si alimentano, diventando ossessioni. Gli psicologi hanno dimostrato il paradosso del controllo della mente: più energia impieghiamo cercando di dominare i nostri pensieri, più i pensieri finiscono per controllarci.
- Gli astuti veneziani dell’antica Repubblica sapevano che per diffondere una notizia bisogna farla passare per un segreto. Se avete un pettegolezzo da diffondere, fate questo esperimento: confidatelo a qualcuno e insistete sul fatto che si tratta di un segreto, pregando la persona di «non dirlo a nessuno»; più sottolineate la natura confidenziale della notizia, più questa verrà divulgata. Nella vita si impara presto che libri e idee sono antifragili e traggono giovamento dagli attacchi; per dirla con l’imperatore romano Marco Aurelio (esponente dello stoicismo e uomo d’azione), «il fuoco si alimenta degli ostacoli». Pensate all’attrazione per i libri censurati e alla loro antifragilità ai divieti.
- Le critiche, per un libro, sono la più sincera dimostrazione di attenzione, e indicano che quel testo non è noioso (il difetto peggiore per uno scritto). Esemplare in questo senso è il caso di Ayn Rand. I suoi libri La rivolta di Atlante e La fonte meravigliosa sono stati letti da milioni di persone in oltre mezzo secolo, nonostante le critiche feroci e i tentativi di screditare la scrittrice, o più probabilmente proprio grazie a questi. Il fattore più significativo è l’intensità: quello che conta è lo sforzo che i critici impiegano nel cercare di impedire agli altri di leggere un libro–o, nella vita in generale, lo sforzo profuso nel parlar male di una persona–, non tanto ciò che si dice. Di conseguenza, se volete davvero che un libro venga letto, dite che è «sopravvalutato» e ditelo con sdegno (per ottenere l’effetto opposto, usate il termine «sottovalutato»). Balzac racconta che le attrici pagavano (spesso in natura) i giornalisti per ottenere recensioni favorevoli; le più furbe, però, chiedevano giudizi negativi, ben sapendo che questo le avrebbe rese più interessanti.
- una semplice regola empirica (o euristica): per valutare la qualità di una ricerca, considerate l’autorevolezza del principale detrattore, oppure quella del meno importante al quale l’autore ha pubblicamente risposto, chiunque sia il meno importante.
- La stessa antifragilità occulta si applica quindi agli attacchi alla nostra persona e alle nostre idee: li temiamo, e detestiamo la pubblicità negativa, ma le campagne diffamatorie, se riusciamo a tollerarle, risultano estremamente utili, a patto che chi le muove appaia molto motivato e sufficientemente irritato, come una donna che parla male di un’altra a un uomo (o viceversa). C’è un evidente effetto di selezione: perché l’attacco è diretto a voi e non a qualcun altro, a una delle innumerevoli persone che lo meritano ma che non vale la pena di osteggiare? È l’energia che l’oppositore mette nell’attacco o nella calunnia che, in stile antifragile, vi renderà visibile nel panorama sociale.
- La vicenda di Voltaire ci dimostra che non è possibile soffocare le critiche; se non le sopportiamo, ce ne dobbiamo andare. È più facile cambiare lavoro che avere il controllo sulla nostra reputazione o sulla percezione altrui. Alcune professioni sono fragili rispetto agli attacchi mossi alla reputazione, attacchi che nell’era di internet è impossibile tenere sotto controllo: non vale la pena di esercitarle. Non dobbiamo trovarci nella necessità di badare alla nostra reputazione e non è possibile farlo gestendo il flusso delle informazioni. È invece il caso di modificare il grado di esposizione, per esempio mettendosi in una posizione nella quale la reputazione non possa essere danneggiata, o addirittura in una situazione in cui si trae beneficio dall’antifragilità dell’informazione.
- niente di quello che posso fare in qualità di autore che finisce sulla prima pagina del Corriere della Sera rischierebbe di nuocere in qualche modo al mio libro. Non c’è scandalo che possa danneggiare un artista o uno scrittore.6 Immaginatemi ora nelle vesti di un impiegato di medio livello in una società quotata alla Borsa di Londra, la tipica persona che non può correre il rischio di apparire poco elegante e che indossa sempre giacca e cravatta (anche in spiaggia). Che cosa mi sarebbe accaduto se avessi attaccato il fragilista? Il licenziamento e l’arresto mi avrebbero perseguitato a vita; sarei stato vittima dell’antifragilità dell’informazione. Al contrario, un lavoratore a salario minimo, per esempio un operaio edile o un tassista, non deve preoccuparsi della reputazione, e può esprimere liberamente la propria opinione. È semplicemente robusto, mentre un artista è antifragile. Dal canto suo, l’impiegato di banca con un mutuo da pagare si trova in una situazione di estrema fragilità;
    - Note: Proprio per quanto delineato in queste righe direi che la soluzione lavorativa dipendente/freelancer è molto stabile.
      Innanzitutto mi espone alla robustezza in termini economici, quella di lavorare da dipendente e accumulare esperienza. Il tutto senza “soffrire” della reputazione e di eventuali danni fatti ad essa.
      Dal canto opposto invece tramite l’attività di freelancer potrei perseguire la crescita che voglio, al tempo che voglio, col premio che voglio. In questo caso però mi dovrei preoccupare della reputazione, anzi, l’ottica del freelancer è proprio l’ottica di chi è strettamente dipendente dalla reputazione.
      Questo a meno che io non lavori, come freelancer, per qualcun altro. Senza particolari legami di dipendenza e gestendomi io il numero di clienti ecc (una soluzione simile a quella proposta da Giovanni). 
      Ultima variabile da considerare sarebbe quella di “staccare” il più possibile i due sentieri: nel lavoro da dipendente magari dovrei indirizzarmi a qualcosa in cui non avendo da considerare la reputazione posso semplicemente fare quello che devo, essere un decente lavoratore e fare il mio. Senza infamia e senza lodo. Ed è ovvio che per fare questo deve essere qualcosa che non necessariamente mi piace e non mi spinge a voler crescere. Non deve essere uno dei sentieri che più mi piace insomma.
      Nel lavoro da freelancer invece dovrei dedicarmi più attivamente alla reputazione e dedicare, insomma, la maggior parte dei miei sforzi. Si tratta ovviamente anche della soluzione più adatta a ospitare i miei sforzi perché è ovviamente quella più remunerativa. 
      In ogni caso una soluzione di questo tipo mi permetterebbe sicuramente di essere più robusto nei confronti del futuro: una prossima crisi, una prossima pandemia, un prossimo collasso infatti potrebbero danneggiare una sola delle due ipotesi lavorativi, è davvero poco probabile che danneggino entrambe le soluzioni (soprattutto perché quella da freelancer richiede di base il costante reinventarsi). In questo caso mi limiterei però ad essere “robusto”, cosa potrei fare per essere invece “antifragile” ?
- Questa euristica di facile utilizzo (cioè, per ripetere la definizione, una semplice e sintetica regola empirica) serve a individuare l’indipendenza e la robustezza della reputazione di qualcuno. Salvo poche eccezioni, coloro che non devono badare a ciò che indossano sono robusti o persino antifragili, relativamente alla reputazione; i tipi ben rasati, sempre in giacca e cravatta, sono fragili rispetto alle informazioni su di loro.
- Quando si sente parlare di un’azienda o di uno stato sommerso dai debiti che cerca di «riconquistare la fiducia», si capisce subito che sono fragili, e quindi destinati a fallire. L’informazione non ha pietà: basta una conferenza stampa indetta per «tranquillizzare» l’opinione pubblica a far fuggire gli investitori, provocando una spirale mortale o un assalto agli sportelli bancari.
    - Note: Ma brand che fanno brand awareness senza fare branding? Esistono?
- In ambito economico, quando non si hanno debiti non ci si deve preoccupare della propria reputazione e, in un certo senso, solo quando non si ha questo assillo la reputazione tende a essere buona. Come nel campo della seduzione, le persone danno di più a coloro che meno hanno bisogno di loro.
- Se in un ambiente preistorico picchiassi il mio nemico, lo ferirei, lo indebolirei e forse lo eliminerei definitivamente (e nel frattempo mi terrei anche in esercizio). Se assoldassi una banda di criminali e le commissionassi il suo omicidio, non avrebbe scampo. Ma se mettessi in atto una serie di attacchi mediatici sul web e sulla stampa, forse aiuterei il mio nemico e farei del male a me stesso. Terminerò quindi questo capitolo con una riflessione. Il fatto che coloro dai quali traiamo più benefici non siano soltanto quelli che cercano di aiutarci (per esempio, con un «consiglio»), ma le persone che hanno provato a danneggiarci, e alla fine non ci sono riuscite, è alquanto sconcertante.
    - Tags: [[favorite\|favorite]] 
- 3. Il gatto e la lavatrice
- qualsiasi cosa abbia vita è in qualche modo antifragile (ma non viceversa): pare che il segreto della vita sia l’antifragilità. In linea di massima ciò che è naturale, o biologico, è sia fragile che antifragile, a seconda dell’origine (e dell’ampiezza) del cambiamento. Il corpo umano può trarre beneficio dai fattori di stress (per rafforzarsi), ma solo fino a un certo punto. Le ossa, per esempio, diventano più dense se sottoposte a stress occasionali, un fenomeno ufficializzato con il nome di Legge di Wolff, dal chirurgo tedesco che lo descrisse in un articolo del 1892. Il contrario avviene con i piatti, le automobili e gli oggetti inanimati; questi potranno essere robusti, ma non possono essere intrinsecamente antifragili. Quando la materia inanimata, ovvero non vivente, viene sottoposta a stress, si logora oppure si spezza.
- È vero che, se l’essere umano possiede la capacità di curarsi da solo, al tempo stesso si consuma lentamente (e se possibile lascia dietro di sé i propri geni, libri o altre informazioni, ma questa è un’altra storia). Il fenomeno dell’invecchiamento è però frainteso e intriso di preconcetti ed errori logici. Quando osserviamo le persone anziane e il loro decadimento, associamo questo processo alla diminuzione di massa muscolare, all’indebolimento osseo, alla perdita di facoltà mentali, alla passione per le canzoni di Frank Sinatra e ad altri simili fenomeni degenerativi. Questi insuccessi nell’autoguarigione, tuttavia, derivano per la maggior parte dall’incapacità di adattarsi (per carenza di fattori di stress oppure di tempo per recuperare tra l’uno e l’altro), incapacità che a mio avviso riflette una discrepanza tra la propria struttura fisica e la struttura della casualità nell’ambiente
- Nell’«invecchiamento» si osserva una combinazione di incapacità di adattarsi e senescenza, e sembra che le due cose siano separabili: la senescenza può essere inevitabile e non deve essere evitata (perché ciò sarebbe contrario alla logica della vita, come vedremo nel prossimo capitolo), mentre l’incapacità di adattarsi sì. L’invecchiamento dell’uomo moderno deriva perlopiù dall’aver frainteso gli effetti delle comodità, da una sorta di malattia del progresso: la vita si allunga sempre di più e gli acciacchi aumentano di pari passo. Nell’ambiente naturale gli individui muoiono senza invecchiare o dopo un periodo molto limitato di invecchiamento. Per esempio, se oggi indicatori come la pressione sanguigna degenerano con l’età, ai tempi dei cacciatori-raccoglitori non si modificavano fino al termine dell’esistenza. Questo invecchiamento artificiale dipende dall’aver represso la nostra antifragilità.
- Molte cose, come la società, le attività economiche, i mercati e i comportamenti culturali sono in apparenza costruzioni umane, ma crescono anche in modo autonomo fino a raggiungere una sorta di auto-organizzazione. Anche se non sono strettamente biologiche, hanno punti in comune con gli organismi viventi, in quanto, in un certo senso, si moltiplicano e si riproducono: pensate alle voci, alle idee, alle tecnologie e alle aziende. Sono più vicine al gatto che alla lavatrice, ma vengono in genere scambiate per lavatrici. Pertanto, possiamo generalizzare la nostra distinzione al di là del binomio biologico/non biologico, giungendo a una differenziazione più efficace, quella tra sistemi complessi e non complessi. I congegni artificiali e meccanici con risposte lineari sono complicati, ma non «complessi», perché non hanno interdipendenze. Si preme un pulsante, per esempio un interruttore della luce, e si ottiene una risposta precisa, senza conseguenze ambigue, persino in Russia. Nei sistemi complessi, invece, l’interdipendenza è considerevole. Lo si capisce se si ragiona in termini ecologici: se da un ambiente si elimina una specie, si interrompe la catena alimentare, i suoi predatori moriranno di fame e le sue prede aumenteranno senza controllo, con conseguenti complicazioni e una serie di effetti collaterali a cascata.
- In un mondo complesso, la stessa idea di «causa» è sospetta: è praticamente impossibile da rilevare o non ben definita–ragione in più per ignorare i giornali, che continuano a propinarci cause per ogni cosa.
- L’aspetto cruciale di quei sistemi complessi in cui le varie parti interagiscono tra loro è che trasmettono informazioni alle loro componenti mediante fattori di stress, o meglio grazie a questi: il vostro corpo non riceve le informazioni sull’ambiente esterno tramite meccanismi logici, intelligenza o capacità di ragionamento, computo e calcolo, ma attraverso gli stress, sfruttando gli ormoni e altri messaggeri chimici che ancora non abbiamo scoperto.
    - Tags: [[Readwise/Books/Antifragile#newsletter\|#newsletter]] [[favorite\|favorite]] 
- anche gli errori e le loro conseguenze sono informazioni; nei bambini piccoli, nei quali le facoltà logiche sono ancora poco sviluppate, il dolore è l’unica fonte di informazione per la gestione del rischio.
- opacità causale: è difficile seguire la traiettoria della freccia che va dalla causa alla conseguenza, e ciò rende inapplicabili quasi tutti i metodi di analisi convenzionali, oltre che la logica comune. Come ho già detto, gli eventi specifici sono difficilmente prevedibili, ed è proprio questa opacità a renderli tali. Inoltre, a causa delle non linearità, ci sarebbe bisogno di una visibilità maggiore rispetto ai sistemi ordinari; ma quello che abbiamo è solo opacità.
- Le nostre antifragilità hanno dei presupposti. La frequenza con cui affrontiamo i fattori di stress conta. Gli esseri umani tendono a rendere di più quando lo stress è acuto rispetto a quando è cronico, soprattutto se, nel primo caso, lo stress è seguito da lunghi periodi di recupero nei quali i fattori che lo hanno provocato possono svolgere il loro lavoro di messaggeri. Per esempio, il forte shock emotivo di vedere un serpente che esce dalla mia tastiera o un vampiro che entra nella mia stanza, seguito da un periodo di tranquillità (in compagnia di una buona camomilla e di un po’ di musica barocca) sufficiente per riprendere il controllo del mio stato d’animo, è benefico per la salute, a patto di riuscire a sopraffare il serpente o il vampiro in un’epica lotta e di farsi immortalare accanto al predatore abbattuto. Un fattore di stress di questo tipo è certamente migliore delle lievi ma costanti preoccupazioni legate alle tensioni con il capo, al mutuo, alle tasse, ai sensi di colpa perché state rimandando la dichiarazione dei redditi, agli esami, ai lavori domestici, alle e-mail a cui rispondere, ai moduli da compilare, al percorso quotidiano casa-lavoro, a tutte quelle cose che vi fanno sentire in trappola. In altre parole, alle pressioni causate dalla civilizzazione. In effetti, i neurobiologi hanno dimostrato che il primo tipo di stress è necessario alla salute, mentre il secondo è nocivo.
- Il fragilista scambia l’economia per una lavatrice che richiede una manutenzione mensile, o fa confusione tra le proprietà del corpo umano e quelle di un lettore cd. Persino Adam Smith ha paragonato l’economia a un orologio che, una volta messo in moto, continua a funzionare da solo. Tuttavia, sono certo che Smith non pensava alla questione in questi termini e che considerava l’economia come un organismo, ma era privo della cornice di riferimento necessaria per esprimerlo. Comprendeva l’opacità dei sistemi complessi, così come le interdipendenze, visto che ideò il concetto di «mano invisibile».
- Platone non colse il concetto. Nella famosa metafora della nave, il filosofo paragona uno stato a un vascello che, ovviamente, deve essere condotto da un capitano, e conclude sostenendo che gli unici adatti a ricoprire questo ruolo sono i re filosofi, uomini benevolenti, con un potere assoluto, che hanno accesso alla forma del Bene. E ogni tanto si sente gridare «ma chi è che ci governa?», come se il mondo avesse bisogno di qualcuno che lo guidi.
- Gli studiosi di scienze sociali usano il termine «equilibrio» per descrivere il bilanciamento tra due forze opposte, per esempio tra domanda e offerta, tale che piccoli turbamenti o deviazioni in una direzione, come avviene in un pendolo, siano controbilanciati da aggiustamenti in quella opposta, che riportano stabilità. In sintesi, questo è considerato il traguardo di un’economia. Analizzando meglio il punto verso cui questi scienziati sociali ci vorrebbero portare, si comprende che il traguardo potrebbe essere la morte.
- Per quanto riguarda gli elementi non organici e non complessi, come un oggetto sul tavolo, l’equilibrio (nell’accezione tradizionale del termine) corrisponde a uno stato di inerzia. Quindi, per quelli organici, l’equilibrio (nella stessa accezione) si verifica solo con la morte. Ecco uno degli esempi di Kaufman: nella vostra vasca da bagno si forma un mulinello che continua anche dopo. Una situazione del genere è costantemente «lontana dall’equilibrio». E pare che tale stato sia necessario all’esistenza di organismi e sistemi dinamici.3 Per questi la normalità richiede un certo grado di volatilità, casualità, continui scambi di informazioni e stress, il che spiega il danno che potrebbero subire se privati della volatilità.
- Provo rabbia e frustrazione quando penso che un americano sopra i diciotto anni su dieci assume antidepressivi, come il Prozac. Anzi, sembra che oggi ci si debba giustificare se non si prendono farmaci al minimo sbalzo di umore. Nei rari casi di gravi stati patologici possono esserci delle buone ragioni per seguire una terapia farmacologica, ma il mio umore, la mia tristezza e i miei attacchi di ansia sono una seconda fonte di intelligenza, se non addirittura la prima. Quando piove e le gocce battono sui vetri come i «singhiozzi» (sanglots) autunnali di Verlaine, mi sento mite e meno energico, divento più meditativo e scrivo sempre più lentamente. Certe volte entro in un poetico stato di malinconia simile alla saudade portoghese o al hüzün turco (dal termine arabo per tristezza). Altre volte sono più agguerrito e vitale, scrivo poco, cammino molto, faccio altre cose, discuto con gli studiosi, rispondo alle e-mail, disegno grafici alla lavagna. Dovrei forse trasformarmi in un vegetale o in un imbecille felice? Se prima di cinquant’anni fa fosse esistito il Prozac, lo spleen baudelairiano, le atmosfere di Edgar Allan Poe, la poesia di Sylvia Plath e le lamentazioni di molti altri artisti, o di chiunque avesse un’anima, sarebbero state ridotte al silenzio...
- oltre a far del male ai bambini, stiamo danneggiando la società e il nostro futuro. Tutti gli interventi che mirano a limitare la variabilità e le oscillazioni nella vita dei bambini riducono anche la variabilità e le differenze in quella che chiamiamo Grande Società Culturalmente Globalizzata.
- Abbiamo anche dimenticato l’importanza dei fattori di stress nell’acquisizione di una lingua: non conosco nessuno che abbia imparato la propria lingua madre sui libri di testo, cominciando dalla grammatica e sottoponendosi a due esami al trimestre per valutare la propria capacità di adattare le parole alle regole date. Impariamo le lingue al meglio grazie alle situazioni difficili, passando da un errore all’altro, quando ci troviamo a dover comunicare necessità urgenti in circostanze più o meno critiche (per esempio di tipo fisico, come quelle che possono verificarsi dopo un’abbondante cena in una località tropicale). È possibile imparare nuovi vocaboli senza impegnarsi come dei secchioni, ma facendo un altro, semplice tipo di sforzo: comunicare, perlopiù cercando di comprendere ciò che pensano gli altri, senza aver paura di commettere errori.
- Per imparare una lingua, invece, non c’è niente di meglio di un soggiorno forzato in un paese straniero. Il mio amico Chad Garcia ha notevolmente migliorato il suo russo durante il ricovero obbligato per quarantena in un ospedale di Mosca a causa di una malattia immaginaria. Nel periodo di caos che seguì alla fine del regime sovietico, infatti, gli ospedali «rapivano» gli stranieri obbligandoli a pagare ingenti somme di denaro per ottenere le dimissioni con tutti i documenti in regola. Chad, che a quei tempi conosceva poco la lingua locale, fu costretto a leggere Tolstoj in originale e arricchì molto il suo vocabolario.
- turistificazione. È il termine che uso per definire l’attuale tendenza della società a trattare gli esseri umani come lavatrici, oggetti dalla risposta meccanica elementare, corredati di un dettagliato manuale d’istruzioni. È la rimozione sistematica dell’incertezza e della casualità, nel tentativo di prevedere gli eventi nel minimo dettaglio; il tutto per ragioni di comodità, convenienza ed efficienza.
- le peggiori forme di turistificazione sono le moderne costrizioni imposte al nostro tempo libero: i venerdì sera a teatro, le feste organizzate, le risate pianificate. Ancora una volta, la gabbia dorata. Questo comportamento «guidato dall’obiettivo» ferisce profondamente il sé esistenziale.
    - Note: Ogni tentativo di porre l’intrinseca casualità nell’animo umano sotto controllo risulta essere una uccisione di quello stesso animo. Ogni tentativo di rinchiuderci, o costruirci, una gabbia dorata non fa altro che ucciderci.
      In questo rientra anche la disciplina, le abitudini ed ogni tentativo di migliorarsi?
- Se non siete una lavatrice o un orologio a cucù, insomma, se siete vivi, nel profondo del vostro essere scoprirete l’attrazione per un certo grado di casualità e disordine. Il caso è associato allo stimolo: siamo attratti dal moderato (e molto addomesticato) mondo dei giochi, dagli eventi sportivi pubblici al tirare i dadi con il fiato sospeso durante la prossima visita a Las Vegas.
- Non esiste ricchezza al mondo che possa comprare una bevanda migliore dell’acqua quando si ha molta sete;
- pensate a quanto sia facile trovare la forza di sollevare un’auto per estrarre un bambino che piange intrappolato sotto di essa, o di scappare per mettersi in salvo da un animale selvatico che vi insegue. Paragonate ora queste emozioni all’obbligo di andare in palestra alle 18 come da programma, per farvi maltrattare per un’ora da un personal trainer (a meno che non siate obbligati ad avere un aspetto da guardia del corpo). Riflettete poi su quanto sia semplice saltare un pasto quando gli eventi casuali di un ambiente ce lo impongono a causa della mancanza di cibo, rispetto alla «disciplina» necessaria per attenersi a una qualsiasi dieta dimagrante di diciotto giorni.
- un ambiente ricco di variabilità (e quindi di casualità) previene i danni da stress cronico, al contrario di ciò che succede nei sistemi progettati dall’uomo. Se camminate su un terreno naturale accidentato, non troverete mai due gradini uguali: l’esatto contrario di una macchina da palestra programmata, che vi obbliga a interminabili ripetizioni dello stesso identico movimento. Gran parte della vita moderna è fatta di danni da stress cronico che potrebbero essere prevenuti.
- 4. Quello che mi uccide fortifica gli altri
- L’antifragilità si fa quindi più complicata (e più interessante) in presenza di stratificazioni e gerarchie. Un organismo naturale non è un’entità singola e definitiva, ma si compone di sottounità, e può a sua volta far parte di un sistema collettivo più ampio. Inoltre, le sottounità possono essere in competizione tra loro. Torniamo a un esempio tratto dall’economia: i ristoranti sono fragili e si fanno concorrenza, ma l’insieme dei ristoranti di una località è antifragile per lo stesso motivo. Se fossero individualmente robusti, e quindi eterni, il settore sarebbe stagnante o debole e si limiterebbe a offrire cibo da caffetteria (e con questo mi riferisco alle caffetterie sovietiche). Inoltre presenterebbe carenze sistematiche e, di tanto in tanto, crisi profonde, con l’annesso salvataggio finanziario da parte del governo. Ne deriva che qualità, stabilità e affidabilità generali sono dovute alla fragilità del ristorante in sé. Dunque, all’interno di un sistema alcune parti devono essere fragili per permettere all’insieme di non esserlo. Oppure, l’organismo in sé può essere fragile, ma l’informazione codificata nei geni che ne permettono la riproduzione è antifragile.
- mitridatizzazione e ormesi sono forme deboli di antifragilità, che traggono vantaggi limitati dalla volatilità, dagli eventi accidentali o dai danni, e che oltre una determinata dose di tali fattori subiscono una sorta di rovesciamento dell’effetto benefico o protettivo. L’ormesi predilige un po’ di disordine o, per meglio dire, ne richiede un po’. Questi due fenomeni sono interessanti nella misura in cui la loro assenza è dannosa, cosa che non cogliamo in modo intuitivo, visto che la nostra mente fatica a comprendere le reazioni complesse (pensiamo in modo lineare, ma queste reazioni dipendenti dalla dose non lo sono). Le nostre menti lineari non apprezzano le sfumature e riducono le informazioni al codice binario «dannoso/utile». Secundum, e qui sta il loro difetto principale, questi due principi guardano l’organismo dall’esterno e lo trattano come se fosse una singola entità globale, mentre talvolta le cose sono un po’ più sfumate.
- Esiste una forma diversa e più forte di antifragilità, legata all’evoluzione, che va al di là dell’ormesi, ed è anzi piuttosto diversa dall’ormesi, persino il suo opposto. La si può definire ormesi (fortificazione in seguito a un danno) se la si osserva dall’esterno, non dall’interno. Quest’altro tipo di antifragilità è evolutivo e opera a livello informativo: i geni sono informazioni. A differenza dell’ormesi, il singolo non si rinforza in seguito a uno stress, ma muore. C’è però un trasferimento di benefici: altri sopravvivono, e chi rimane possiede attributi che contribuiscono a migliorare l’insieme degli individui, introducendo modifiche alle quali i libri di testo (e l’inserto scientifico del martedì del New York Times) assegnano la vaga definizione di «evoluzione».
- Il codice genetico non si interessa affatto al benessere del singolo, tutt’altro, dal momento che ha effetti distruttivi su molte delle cose che lo circondano. Robert Trivers ha intuito l’esistenza di una forma di competizione tra geni e organismo e l’ha descritta con il concetto di «gene egoista».
- l’aspetto più interessante dell’evoluzione è il fatto di funzionare solo grazie all’antifragilità; l’evoluzione predilige i fattori di stress, la casualità, l’incertezza e il disordine: se i singoli organismi sono relativamente fragili, il pool genetico trae beneficio dagli scossoni per affinare la propria capacità di adattamento.
- In natura, ogni entità o essere vivente ha un’esistenza di durata limitata e alla fine muore (persino Matusalemme è morto prima di arrivare a mille anni), ma in genere si spegne dopo aver generato dei discendenti con un codice genetico in qualche modo diverso da quello dei genitori, con informazioni modificate. I geni di Matusalemme sopravvivono ancora a Damasco, Gerusalemme e, naturalmente, New York. Quando un individuo ha espletato la propria funzione riproduttiva non risulta più utile ai fini naturali (salvo forse in alcune situazioni, come tra gli esseri umani o gli elefanti, in cui è necessaria la presenza di nonne che aiutino le giovani generazioni ad assumere il proprio ruolo sociale). La natura preferisce lasciare che il gioco continui al livello delle informazioni, quello del codice genetico. Pertanto, gli individui sono costretti a morire affinché la natura (opportunista, spietata ed egoista) sia antifragile.
- Lezione di gestione del Cigno nero n. 1: la natura (e i sistemi similari) predilige la diversità tra organismi piuttosto che la diversità all’interno di un organismo immortale, a meno di non considerare come organismo immortale la natura stessa, come avviene nel panteismo di Spinoza, in alcune religioni orientali e nello stoicismo di Crisippo ed Epitteto. Se vi imbattete in uno storico delle civiltà, provate a spiegargli questo concetto.
- Consideriamo un organismo che dà vita a dieci individui. Se l’ambiente è perfettamente stabile, tutti e dieci saranno in grado di riprodursi. Ma se l’ambiente è instabile, cinque di loro (probabilmente più deboli degli altri fratelli) verranno messi da parte, cosicché si riprodurranno solo quelli che l’evoluzione considera (in media) più adatti e si incrementerà l’idoneità genetica. Lo stesso succede se c’è variabilità nella progenie in seguito a un’occasionale e casuale mutazione spontanea, una specie di errore nella copia del codice genetico: in questo caso solo i migliori si riprodurranno, aumentando così l’idoneità genetica della specie. L’evoluzione quindi trae beneficio dalla casualità lungo due binari: quello delle mutazioni e quello dell’ambiente; in entrambi i casi i meccanismi per modificare le caratteristiche delle generazioni successive sono gli stessi. Nemmeno l’estinzione di un’intera specie dopo un evento estremo è un gran problema: fa parte del gioco. Anche questo è opera dell’evoluzione, poiché le specie che sopravvivono sono le più adatte e subentrano al posto dei dinosauri estinti: l’evoluzione non è al servizio di una specie, ma della natura nel suo insieme.
- L’evoluzione, però, ama la casualità solo fino a un certo punto.3 Se una calamità annientasse completamente la vita sul pianeta, nemmeno le specie più adattabili sopravvivrebbero. Allo stesso modo, se si verificasse una mutazione troppo rapida, i vantaggi in termini di adattamento potrebbero non reggere, o persino rovesciarsi a causa di una seconda mutazione: non mi stanco di ripetere che la natura è antifragile fino a un certo punto, ma tale punto è decisamente alto, tale da assorbire molti, moltissimi shock.
- Quindi, in un certo senso, mentre l’ormesi è legata a situazioni nelle quali un singolo organismo trae beneficio dai danni ricevuti, l’evoluzione si verifica quando il danno porta il singolo individuo alla morte e i benefici vengono trasferiti sugli altri, su quelli che sopravvivono, e sulle generazioni future.
- un’illustrazione rappresentativa di come i gruppi di organismi prediligano il danno (ancora una volta, entro certi limiti) come strumento evolutivo–ma non i singoli organismi–pensate al fenomeno della resistenza agli antibiotici. Più si cerca di colpire i batteri, più quelli sopravvissuti si rafforzano, a meno che non si riesca a sterminarli del tutto. Lo stesso succede nella terapia contro il cancro: molto spesso le cellule maligne che riescono a sopravvivere all’attacco tossico della chemioterapia e delle radiazioni si riproducono più velocemente di prima, riempiendo il vuoto lasciato dalle cellule più deboli.
- Se si ragiona in termini di popolazioni, per descrivere l’antifragilità bisogna andare oltre i concetti di «ormesi» e «mitridatizzazione». Perché? Per riformulare il concetto illustrato più sopra, l’ormesi è una metafora dell’antifragilità diretta, che si dà quando un organismo ricava un beneficio direttamente dal danno; con l’evoluzione, invece, il beneficio va a qualcosa di gerarchicamente superiore all’individuo. Se osserviamo la situazione dall’esterno sembra che si tratti di ormesi, ma se la consideriamo dall’interno si hanno vincitori e vinti.
- se bevete una sostanza tossica in piccole dosi, il meccanismo che permette al vostro organismo di recuperare è, secondo Danchin, evolutivo all’interno del vostro sistema, nel quale le proteine cattive (o deboli) delle cellule vengono sostituite da altre più resistenti (e più giovani), mentre le più forti vengono risparmiate (o qualcosa del genere). In caso di digiuno, le proteine deboli sono le prime a essere disgregate e riciclate dall’organismo, in un processo chiamato autofagia: è un meccanismo puramente evolutivo, che seleziona ed elimina le unità più deboli. Ma non è necessario accogliere le singole teorie biologiche (come l’invecchiamento delle proteine e l’autofagia) per accettare l’idea di fondo che le pressioni legate alla sopravvivenza all’interno di un organismo contribuiscano al miglioramento generale di quest’ultimo in seguito a uno stress esterno.
- È possibile semplificare la relazione tra fragilità, errore e antifragilità come segue: quando una persona è fragile, è necessario che le cose vadano alla lettera come da programma, evitando al massimo le deviazioni, in questo caso più dannose che utili. È per questo che il fragile ha bisogno di un approccio previsionale molto dettagliato mentre, viceversa, i sistemi previsionali portano fragilità. Antifragile è invece chi desidera le deviazioni e non si preoccupa della possibile dispersione dei risultati che il futuro potrà portare, poiché sa che saranno quasi tutti utili.
    - Note: In pratica antifragilità=autostima nel senso in cui non si ha timore delle sfide ed eventi casuali che ci verranno posti perché sappiamo che tutto quello che ne uscirà sarà positivo.
      In origine io dicevo, nel definire l’autostima, che è il modo di ragionare per cui non si ha timore di tutte le sfide poste dalla vita perché saremo capaci di affrontarle.
      Secondo il concetto di antifragilità la cosa non deve focalizzarsi sul concetto di “sfida” ma sul risultato che ne esce. L’antifragilità è la capacità di uscire più forti dagli eventi posti dal caso (sfide), questo significa che è un requisito del’autostima in un certo senso.
      Se io sono antifragile, e quindi so che ogni evento casuale mi rende più forte, allora so anche che sarò capace di affrontare ogni evento casuale, avrò autostima quindi.
- Henry Petroski, ingegnere e storico dell’ingegneria, ha elaborato una teoria molto elegante. Secondo Petroski, se il Titanic non avesse avuto quel famoso e fatale incidente, avremmo continuato a costruire transatlantici sempre più grandi, e il disastro sarebbe stato molto più drammatico. Le persone che hanno perso la vita in quella circostanza, dunque, sono state sacrificate per il bene comune, salvando indiscutibilmente più vite di quante se ne siano perse. La storia del Titanic mostra la differenza tra i vantaggi per il sistema e il danno per alcuni degli individui che ne fanno parte.
- Ogni sciagura aerea fa aumentare la sicurezza di tutti, potenzia il sistema e rende più sicuri i voli successivi; così le vittime dei voli Swissair 111, TWA 800 e Air France 447 hanno contribuito a migliorare il sistema. Ma questi sistemi imparano perché sono antifragili e creati per sfruttare i piccoli errori, mentre lo stesso non si può dire delle crisi economiche, dato che il sistema economico, così come è strutturato oggi, non è antifragile. Il motivo? Ci sono centinaia di migliaia di voli aerei l’anno, e l’incidente di uno di questi non coinvolge gli altri, perciò gli errori rimangono confinati e altamente fisiologici; i sistemi economici globalizzati, invece, operano come una cosa sola: gli errori si diffondono e si sommano.
    - Note: La sistematicità e complessità sono il problema: bestie così grandi che quando cadono devastano tutto.
      È ovviamente impossibile compartimentalizzare qualcosa quando è iper connessa mentre quando le connessioni sono fragili e poche allora tutto può essere più facilmente controllato.
      Vale la stessa cosa per la pandemia attualmente in corso e la facilità con cui si è estesa in un mondo così fortemente globalizzato.
- Questo crea una distinzione tra sistemi buoni e cattivi. I primi, come le compagnie aeree, sono progettati per affrontare errori contenuti, indipendenti l’uno dall’altro, o, meglio, correlati in senso negativo, perché ognuno di loro abbassa le probabilità che se ne verifichino altri in futuro. Questo è uno dei modi per capire come un ambiente possa essere antifragile (l’aeronautica) e un altro fragile (l’economia moderna, interconnessa in stile «la Terra è piatta»). Se ogni disastro aereo rende il successivo meno probabile, ogni crollo bancario aumenta le probabilità del seguente. Per costruire un sistema socioeconomico ideale è necessario eliminare il secondo tipo di errore, quello che produce contagio.
    - Tags: [[favorite\|favorite]] 
- La variabilità causa errori e adattamenti e ci permette, tra l’altro, di capire chi sono i nostri amici. Sia i fallimenti che i successi ci forniscono informazioni. Ma, e questa è una delle cose belle della vita, a volte si scopre il carattere di una persona solo dopo averle arrecato danno con un errore del quale siamo gli unici responsabili. Sono rimasto stupito dalla generosità che alcune persone hanno mostrato nel perdonare i miei sbagli. E naturalmente si impara anche dagli errori altrui. Potreste non conoscere mai davvero qualcuno, se egli non ha la possibilità di infrangere almeno una volta una regola morale o etica.
- Per me un perdente è colui che, dopo aver fatto un errore, non si analizza, non lo sfrutta, ma prova imbarazzo e vergogna invece di sentirsi arricchito di una nuova informazione, e cerca di spiegare perché ha commesso lo sbaglio invece di andare avanti. Questa tipologia di persone spesso si sente «vittima» di un complotto, di un capo cattivo o del maltempo. Concludo con un pensiero. Chi non ha mai peccato è meno affidabile di chi lo ha fatto almeno una volta. E chi ha fatto tanti errori, ma mai due volte lo stesso, è più affidabile di chi non ne ha mai commessi.
- Nell’economia esiste una stratificazione simile a quella naturale: individui, artigiani, piccole imprese, reparti interni alle corporation, corporation, settori produttivi, economie locali e, in cima a tutto, l’economia globale: si possono persino identificare porzioni più sottili con un maggior numero di strati. Perché l’economia diventi antifragile e subisca quella che viene chiamata evoluzione, ogni singola impresa deve necessariamente essere fragile, esposta al fallimento: l’evoluzione richiede che gli organismi (o i loro geni) muoiano per essere sostituiti da altri e ottenere così un miglioramento, o che questi evitino di riprodursi se sono meno adatti degli altri. Di conseguenza, l’antifragilità dello strato più alto può richiedere la fragilità (e il sacrificio) di quello più basso. Ogni volta che usate la macchinetta per il caffè mattutino, beneficiate della fragilità del produttore di macchinette che è fallito. È fallito per contribuire a far arrivare un prodotto migliore nella vostra cucina. Anche nelle società tradizionali esiste una stratificazione: individui, nuclei familiari, famiglie allargate, tribù, persone che usano lo stesso idioma, etnie, gruppi. Se il sacrificio come prassi sociale è un fatto scontato nelle colonie di formiche, non credo che i singoli imprenditori siano granché interessati a fare harakiri per il bene supremo dell’economia; devono perciò preoccuparsi di raggiungere l’antifragilità o quantomeno di acquisire un certo grado di robustezza. Questo può non essere compatibile con gli interessi della collettività, ossia con l’economia. Sorge quindi un problema, la differenza tra la proprietà dell’intero (l’aggregato) e quella di ogni singola parte: l’intero, infatti, necessita del danno delle parti.
    - Note: L’antifragilità di un sistema si ottiene tramite la facilità di sacrificio e sostituzione delle “cellule” che lo compongono.
      Questo significa che per il sistema economico allora la sua antifragilità si può raggiungere se si rende le cellule che lo compongono (le imprese) di “facile” fallimento e sacrificio.
      Tale facilità si può raggiungere dal punto di vista materiale? Non so.
      Dal punto di vista psicologico però sicuramente gli imprenditori possono fare uno switch mentale configurando ogni loro “fallimento” come un’opportunità di antifragilità, di errore e quindi raccolta di informazioni. Questo li renderebbe sicuramente più antifragili.
      Si tratta ovviamente di un risultato che per essere raggiunto richiede che tutti gli imprenditori facciano questo switch mentale ed è qualcosa di molto poco probabile, nel molto probabile caso in cui questo avvenga però è giusto pensare che sicuramente un imprenditore che persegue questa strada, in singolo, sarà sicuramente antifragile di per sé, da solo, quindi più forte e migliore.
      Lo switch mentale sopra ipotizzato quindi è una tipica situazione win-win in cui si vince sia se TUTTI lo perseguono, sia se lo si persegue da solo.
- quando il modello viene turbato da operazioni di salvataggio pubblico, in genere i governi favoriscono quelle imprese che necessitano di un intervento a causa delle loro dimensioni, per evitare che il contagio si diffonda ad altre aziende. Questo trasferimento di fragilità dall’unità malsana al collettivo è l’esatto contrario di una sana gestione del rischio. La soluzione, che molti hanno difficoltà a cogliere, è costruire un sistema in cui nessun crollo individuale possa trascinare con sé gli altri, dato che i fallimenti continui contribuiscono a preservare il sistema. Paradossalmente, molti interventi statali e altrettante politiche sociali finiscono per colpire i deboli e consolidare i forti.
- Come fautore dell’antifragilità devo mettervi in guardia dall’illusione che la si possa vedere quando in realtà non c’è. Capita infatti di scambiare l’antifragilità del sistema per quella dell’individuo, mentre in effetti questo fenomeno si verifica a spese dell’individuo (si tratta della differenza tra ormesi e selezione). La famosa frase di Nietzsche «quello che non mi uccide mi fortifica» può essere facilmente equivocata e ricondotta all’ormesi o alla mitridatizzazione. Potrebbe infatti riferirsi a uno di quei due fenomeni, ma potrebbe anche significare «quello che non mi ha ucciso non mi ha fortificato, ma mi ha risparmiato perché sono più forte degli altri; ha invece eliminato alcuni individui e la popolazione media è ora più forte perché i deboli non ci sono più». In altre parole, ho superato un esame di idoneità. Nei miei scritti precedenti ho trattato il problema dell’illusione della causalità. Un articolo sosteneva per esempio che i membri della nuova mafia russa, esuli dell’ex Unione Sovietica, si fossero «fortificati grazie a una visita ai gulag» (i campi di concentramento sovietici). Visto che il soggiorno in quei luoghi uccideva i più deboli, ci si poteva illudere di rinforzarsi. Talvolta, quando vediamo persone che sopravvivono a certe prove, e che la popolazione sopravvissuta è più forte di quella originaria, immaginiamo che le prove siano state positive per gli individui. In altre parole, la prova potrebbe essere soltanto un esame spietato che elimina quelli che non ce la fanno, e ciò a cui assistiamo è il trasferimento di fragilità (o meglio, di antifragilità) da un individuo al sistema che ho illustrato in precedenza. Potremmo anche dire che il gruppo dei sopravvissuti è, ovviamente, più forte di quello iniziale, ma non lo sono i singoli individui, perché i più deboli sono morti. Qualcuno ha pagato un prezzo affinché il sistema migliorasse.
- Il sacrificio per il bene del gruppo va oltre il concetto di eroismo: è un bene per la tribù e un male per chi perisce durante la lotta. L’impulso eroico e l’annullamento degli interessi individuali a favore di quelli collettivi si manifesta in modo aberrante con gli attentatori suicidi. Questi terroristi entrano in una sorta di trance estatica, in cui le emozioni li inducono all’indifferenza verso la loro stessa morte. È sbagliato credere che siano spinti dalla promessa di una ricompensa in un qualche paradiso islamico pieno di vergini e altri intrattenimenti. L’antropologo Scott Atran, infatti, ha fatto notare che i primi attentatori suicidi del Levante erano ribelli di origine greco-ortodossa (come me), non musulmani. Quando si prende parte a danze collettive, insurrezioni di massa o guerre, scatta una molla che elimina la parte individuale a favore di quella collettiva. Lo stato d’animo diventa così quello del gregge; si è parte di quella che Elias Canetti chiama «massa ritmica e dinamica». Nella prossima protesta di piazza potreste vivere un’esperienza di gruppo diversa, quella in cui la paura dell’autorità svanisce del tutto sotto l’effetto della febbre collettiva.
- Da umanista quale sono, sono contrario all’antifragilità dei sistemi a spese degli individui, perché questo ragionamento porta a considerare l’essere umano irrilevante dal punto di vista individuale. La grande impresa dell’Illuminismo è stata mettere l’individuo in primo piano, con i suoi diritti, la libertà, l’indipendenza, la «ricerca della felicità» (qualunque cosa significhi il termine «felicità») e, soprattutto, la sua sfera privata. Nonostante il rifiuto dell’antifragilità, l’Illuminismo e i sistemi politici che ne sono scaturiti ci hanno in qualche modo liberati dal dominio della società, della tribù e della famiglia, che avevano prevalso nel corso della storia.
- Allo stesso modo, noi esseri umani dobbiamo occuparci di noi stessi a spese di altre specie, rischiando la fragilità ecologica se questa può assicurarci la sopravvivenza. I nostri interessi, in quanto razza umana, prevalgono su quelli della natura; per proteggere gli individui possiamo tollerare alcune inefficienze, alcune fragilità, sebbene sacrificare troppo la natura, a lungo andare, possa danneggiare anche noi. Abbiamo già visto la relazione inversa tra interessi collettivi e individuali. Un’economia non può sopravvivere senza rompere le uova nei panieri dei singoli; la protezione è dannosa, e non sembra necessario vincolare le forze dell’evoluzione per favorire l’individuo. Possiamo comunque proteggere gli individui dalla fame e avviare forme di protezione sociale. E, soprattutto, possiamo rispettare i singoli, o fare anche di più, come vedremo tra poco.
- L’eroismo, con tutto il rispetto che suscita, è una forma di compensazione da parte della società verso chi si assume rischi per gli altri. E fare l’imprenditore è un’attività rischiosa ed eroica, necessaria per la crescita e persino per la semplice sopravvivenza dell’economia. È anche necessariamente collettiva, sul piano epistemologico, in quanto facilita lo sviluppo dell’expertise. Qualcuno che non ha scoperto qualcosa fornisce agli altri una delle migliori informazioni: quella relativa all’assenza (ciò che non funziona), eppure non riceve alcun riconoscimento per averlo fatto. Questo individuo è una parte centrale del processo, ma gli incentivi vanno ad altri, per non parlare del fatto che egli non gode di alcun rispetto.6
- Per progredire, la società moderna dovrebbe trattare gli imprenditori in disgrazia alla stregua dei soldati caduti in guerra, forse non con altrettanto onore, ma con la stessa logica (l’imprenditore è ancora vivo, anche se forse ha il morale a terra ed è stato stigmatizzato dalla società, soprattutto se vive in Giappone). Così come non esistono soldati falliti, vivi o morti (a meno che non si parli di codardi), non ci sono imprenditori o ricercatori falliti, ciarlatani, filosofanti, commentatori, consulenti, lobbisti e professori di economia di successo che non si accollino rischi personali. (Scusate.)
- c’è una differenza tra il rischio eroico e benigno che va a favore degli altri, di tipo antifragile, e quello moderno e più crudele legato ai Cigni neri negativi, come per esempio l’eccesso di fiducia nei calcoli da parte degli «scienziati» che hanno valutato i rischi del reattore di Fukushima. Nel primo caso l’eccessiva sicurezza è una cosa buona, non un disturbo da curare. E confrontate gli imprenditori con quei manager ossessionati dalle statistiche che nelle società salgono la scala gerarchica senza mai una vera perdita. Raramente la loro corporazione è a rischio. Nell’era della globalizzazione e di internet, quella che Erasmo chiamava ingratitudo vulgi, l’ingratitudine delle masse, sta crescendo. Il mio sogno, o soluzione, è che venga istituita la Giornata nazionale dell’imprenditore, con il seguente slogan: La maggior parte di voi fallirà, non sarà rispettata, diventerà povera, ma vi siamo grati per i rischi che correte e per i sacrifici che state facendo per il bene della crescita economica mondiale e per liberare gli altri dalla povertà. Siete la fonte della nostra antifragilità. La nazione vi ringrazia.
- LIBRO II La modernità e la negazione dell’antifragilità
- Come nella malinconica poesia di Baudelaire dedicata all’albatro, ciò che è fatto per volare non se la caverà granché bene una volta bloccato al suolo, dove è costretto ad arrancare. E il fatto che «volatilità» derivi dalla parola latina volare calza alla perfezione. Privare i sistemi politici (e di altro tipo) della volatilità significa danneggiarli e causare una volatilità persino maggiore, del tipo a cascata.
- fragilità che deriva dalla negazione dell’ormesi, la naturale antifragilità degli organismi, e di come, comportandoci da controllori, danneggiamo i sistemi malgrado i nostri migliori intenti. Stiamo rendendo più fragili i sistemi sociali ed economici, perché neghiamo loro fattori di stress e casualità, collocandoli nel comodo (ma a lungo andare dannoso) letto di Procuste della modernità. Nella mitologia greca, Procuste era un locandiere che, per fare in modo che i viandanti stessero a misura nel suo letto, amputava gli arti di quelli troppo alti e allungava quelli delle persone troppo basse. Otteneva così un letto che si adattava perfettamente all’ospite.
- 5. Il suk e il complesso di uffici
- Ci troviamo di fronte al principale equivoco della vita: che la casualità sia rischiosa, che sia negativa e che si possa eliminare il caso eliminando il caso. I lavoratori autonomi, per esempio tassisti, prostitute (un mestiere antichissimo), falegnami, idraulici, sarti e dentisti, hanno un reddito che implica una certa volatilità, ma sono robusti di fronte a un eventuale Cigno nero di poco conto che potrebbe arrestare di colpo i loro guadagni. I rischi che corrono sono visibili. Questo discorso non vale per gli impiegati, che non hanno volatilità, ma potrebbero rimanere di sasso vedendo il loro reddito azzerarsi dopo una telefonata dell’ufficio risorse umane. I rischi che corrono gli impiegati sono nascosti. Grazie alla variabilità, queste professioni autonome accolgono una certa dose di antifragilità: piccole variazioni costringono chi le svolge a adattarsi e cambiare continuamente, imparando dall’ambiente e sentendosi, in un certo senso, sempre stimolati a dimostrarsi all’altezza. Non dimenticate che i fattori di stress sono informazioni; questi individui devono costantemente affrontare stress, che li spingono a adattarsi in maniera opportunistica. Inoltre, sono professioni aperte al dono, alle belle sorprese, alle opzioni a costo zero: il segno distintivo dell’antifragilità, come vedremo nel Libro IV.
- Quando appianiamo il caso in maniera artificiale, otteniamo l’equivalente del reddito di Ioannis: regolare e stabile, ma fragile. Questo tipo di reddito è più vulnerabile ai grandi shock, che potrebbero portarlo a zero (più qualche sussidio per la disoccupazione, se il soggetto risiede in uno dei pochi welfare state esistenti). La casualità naturale si presenta più come il reddito di Georgios: i grandi scossoni sono meno importanti, ma c’è variabilità quotidiana. Per di più, tale variabilità aiuta a migliorare il sistema (e da qui scaturisce l’antifragilità). Una settimana di incassi calanti fornisce al tassista o alla prostituta informazioni sull’ambiente, e suggerisce loro di bazzicare una zona diversa della città per trovare clienti; un mese o giù di lì senza incassi li porta a riconsiderare le loro abilità. Inoltre, per una persona che lavora in proprio, un errore piccolo (e non fatale) rappresenta un’informazione preziosa, che la guiderà nel suo approccio adattivo; per una persona impiegata da altri, come Ioannis, l’errore è una nota che va a finire nella scheda personale, archiviata nell’ufficio risorse umane. Una volta Yogi Berra ha detto: «Abbiamo fatto l’errore sbagliato». Per Ioannis tutti gli errori sono sbagliati. La natura ama i piccoli errori (senza i quali le variazioni genetiche sono impossibili), gli esseri umani no. Perciò, affidandovi al giudizio umano vi ritroverete in balia di un bias mentale che disapprova l’antifragilità.
- noi esseri umani abbiamo paura del secondo tipo di variabilità, e nella nostra ingenuità rendiamo fragili i sistemi (o ne ostacoliamo l’antifragilità) proteggendoli. In altre parole, e vale la pena sottolinearlo ogni volta che serve, il fatto di evitare i piccoli errori rende più gravi quelli grandi. Lo stato centralizzato è simile al reddito di Ioannis; la città-stato, invece, assomiglia a quello di Georgios. Ioannis ha un solo grande datore di lavoro, Georgios ne ha molti piccoli, pertanto può scegliere quelli più adatti e di conseguenza ha, in ogni momento, «più opzioni». Il primo ha l’illusione della stabilità, ma è fragile, il secondo ha l’illusione della variabilità, ma è robusto e persino antifragile. Più variabilità si riscontra in un sistema, meno tale sistema è incline ai Cigni neri.
- grande varietà di persone e i relativi portafogli si trovano là, in Svizzera, perché questo paese offre rifugio, sicurezza e stabilità. Ma tutti questi esuli non si rendono conto dell’ovvio: il paese più stabile del mondo non ha un governo. E non è stabile nonostante l’assenza di un governo, è stabile proprio perché non ne ha uno. Chiedete a un qualunque cittadino svizzero di dire come si chiama il suo presidente, e poi contate la percentuale di persone in grado di farlo: in genere sanno chi è il presidente della Francia o degli Stati Uniti, ma non il proprio. La valuta svizzera è la migliore (all’epoca in cui scrivo si è dimostrata la più sicura), eppure la banca centrale è minuscola, persino in rapporto alle dimensioni del paese. Ma per caso questi politici, che attendono il momento opportuno per tentare di tornare al potere nel loro paese, notano tale assenza di governo? Accettano forse di trovarsi in Svizzera proprio in virtù di tale assenza e modificano di conseguenza le loro idee sugli stati-nazione e sui sistemi politici? Assolutamente no. Non è del tutto vero che gli svizzeri non abbiano un governo. Quello che però non hanno è un grande governo centrale, quello che nel linguaggio comune si identifica con «il» governo: ciò che li governa è invece una sorta di sistema municipale, bottom-up, composto da enti locali chiamati cantoni, quasi dei mini-stati sovrani uniti in una confederazione. Esiste moltissima volatilità, e le ostilità tra residenti si limitano alle liti sulle fontane pubbliche e a dibattiti simili, che lasciano altrettanto indifferenti.
- Eppure questa forma di dittatura bottom-up protegge dal romanticismo delle utopie, dato che in un’atmosfera così poco intellettuale non possono nascere grandi idee: basta passare un po’ di tempo nei caffè del quartiere vecchio di Ginevra, specialmente la domenica pomeriggio, per capire che non c’è nulla di intellettuale, e tutto pare privo di qualunque senso del grandioso e addirittura meschino (gira una celebre battuta sul fatto che, mentre gli altri paesi producevano capolavori, la più grande invenzione degli svizzeri sia stata l’orologio a cucù: è una bella storia, a parte il fatto che non sono stati gli svizzeri a inventarlo). Comunque, il sistema produce stabilità, una noiosa stabilità, a tutti i livelli possibili. Notate anche che quei quadretti orribilmente sfarzosi che si vedono in Svizzera–in tutta Ginevra, in alcune zone di Zurigo (il centro città) e soprattutto in località sciistiche come Gstaad e St. Moritz–non sono un prodotto diretto del paese e nemmeno parte della sua mission, bensì il risultato del suo successo, dato che la Svizzera funge da calamita per ricconi ripugnanti e rifugiati fiscali. Per ora basti ricordare che si tratta dell’ultimo grande paese a non essere uno stato-nazione, ma piuttosto un insieme di piccole municipalità cui è permesso fare come gli pare.
- Ciò che definisco variazioni–o rumore–bottom-up è quella volatilità politica che si verifica in un comune, quell’insieme di lotte e battibecchi insignificanti per la gestione degli affari ordinari. Non è scalabile (ossia è ciò che nella trasformazione di scala viene definito invariante): in altre parole, se si aumentano le dimensioni, per esempio moltiplicando il numero dei membri di una comunità per cento, si otterranno dinamiche assai differenti. Un grande stato non si comporta affatto come un gigantesco comune, proprio come un bambino non assomiglia a un piccolo adulto. La differenza è qualitativa: l’aumento del numero di persone in una certa comunità altera la qualità dei rapporti tra le parti. Ripensate alla definizione di non linearità proposta nel Prologo. Se si moltiplica per dieci il numero di persone che compongono un certo gruppo, non se ne conservano le proprietà: avviene una trasformazione. In questo caso i discorsi passano da prosaici (ma efficaci) ad astratti, cioè diventano più interessanti, forse più accademici, ma purtroppo meno efficaci.
- Il modo in cui le persone gestiscono gli affari locali è molto diverso da quello in cui affrontano immense e astratte spese pubbliche: abbiamo sempre vissuto in piccole unità e tribù, e ce la siamo sempre cavata piuttosto bene in piccoli gruppi.1 Inoltre, in una piccola comunità entra in gioco la biologia, che in un sistema più ampio è assente. Una grande amministrazione è al riparo dalla vergogna (con tanto di rossori), reazione biologica che si verifica di fronte allo spreco di risorse e ad altri disastri, come i massacri in Vietnam. È il contatto visivo con i propri simili a modificare il comportamento dei singoli. Un parassita che non si alza mai dalla scrivania considera un numero solo un numero, mentre la persona che incontriamo in chiesa tutte le domeniche si sente più responsabile e a disagio per i propri errori. In una dimensione piccola, locale, il suo organismo e le sue risposte biologiche la porteranno a evitare di fare del male agli altri. Su vasta scala, gli altri sono elementi astratti; data la mancanza di contatti sociali con le persone, è la mente–con numeri, fogli di calcolo, statistiche, altri fogli di calcolo e teorie–a guidare l’impiegato pubblico, non le emozioni.
- Piccolo è bello in moltissimi altri modi. Per ora vi basti sapere che il piccolo (nell’aggregato, cioè nell’insieme di piccole unità) è più antifragile del grande: di fatto il grande è condannato alla rottura, proprietà matematica che spiegheremo più avanti e che, purtroppo, pare essere universale, visto che si applica a grandi corporation, mammiferi giganteschi ed estese amministrazioni pubbliche.2 C’è poi un’altra questione, di carattere psicologico, che riguarda l’«astrazione». Noi esseri umani disprezziamo tutto ciò che non è concreto. Siamo più facilmente influenzati da un bambino che piange che dalle migliaia di persone che muoiono altrove, senza riuscire a raggiungere il nostro salotto attraverso la televisione. Il primo caso è una tragedia, l’altro è una statistica. La nostra energia emotiva è cieca rispetto alla probabilità. I media peggiorano le cose perché approfittano della nostra infatuazione per gli aneddoti, della nostra brama di sensazionalismo, e in tal modo provocano grandi ingiustizie. Al giorno d’oggi, ogni sette secondi una persona muore di diabete, ma i notiziari parlano solo delle vittime degli uragani e delle loro case che prendono il volo. Il problema è che creando burocrazie mettiamo gli impiegati statali nella posizione di prendere decisioni basate su questioni astratte e teoriche, con l’illusione che lo facciano in modo razionale e responsabile.
- Considerate poi l’altra conseguenza della scala: è meno probabile che le piccole aziende abbiano a disposizione dei lobbisti. Lo stesso effetto bottom-up si applica al diritto. Il filosofo politico e giuridico italiano Bruno Leoni ha sostenuto la robustezza del diritto basato sui giudici (per la sua mutevolezza) rispetto alle codificazioni rigide ed esplicite. È vero, la scelta di un tribunale può essere una lotteria, ma questo sistema aiuta a impedire errori su vasta scala. Uso l’esempio della Svizzera per dimostrare la naturale antifragilità dei sistemi politici e come la stabilità venga raggiunta gestendo il rumore, attraverso un meccanismo che permette che esso segua il suo corso naturale, senza minimizzarlo. C’è da osservare anche un altro aspetto della Svizzera: si tratta forse della nazione che ha avuto più successo nella storia, eppure il suo livello di istruzione universitaria è sempre stato inferiore a quello degli altri paesi ricchi. Il suo sistema, persino nel settore bancario dei miei tempi, si basava su modelli di apprendistato, quasi di formazione professionale, piuttosto che su modelli teorici. In altre parole, sulla techne (abilità pratica o conoscenza del come) e non sull’episteme (sapere libresco o conoscenza del cosa).
- La volatilità bottom-up e quella dei processi naturali possiedono una certa proprietà matematica. Tale caratteristica genera il tipo di casualità che definisco Mediocristan–un gran numero di variazioni che possono fare paura, ma che tendono a controbilanciarsi negli aggregati (nel tempo, oppure nell’unione delle municipalità che costituiscono la grande confederazione o lo stato)–piuttosto che la casualità indisciplinata chiamata Estremistan, con la quale si ha per la maggior parte del tempo stabilità e di rado un grande caos, e dove gli errori hanno conseguenze serie. L’una fluttua, l’altra salta. La prima presenta tante piccole variazioni, la seconda varia in blocco. Proprio come il reddito del tassista paragonato a quello dell’impiegato di banca. I due tipi di casualità sono qualitativamente diversi. Nel Mediocristan ci sono molte variazioni, nessuna delle quali è estrema, mentre in Estremistan si verificano poche variazioni, ma quelle che avvengono sono estreme.
- Se sommiamo le calorie che consumiamo in un anno (anche senza gli arrotondamenti necessari per includere nel calcolo anche le bugie), nessun giorno potrà rappresentare una parte sostanziosa del totale (diciamo che non potrà essere più dello 0,5 per cento del totale, 5000 calorie quando se ne consumano più o meno 800000 in un anno). Perciò l’eccezione, l’evento raro, ha un ruolo irrilevante sull’aggregato e nel lungo periodo. Non è possibile raddoppiare il nostro peso in un solo giorno, e nemmeno in un mese, forse neanche in un anno, ma è possibile raddoppiare il patrimonio netto o perderne la metà in un solo istante.
- qualunque cosa venga ingabbiata nella programmazione tende a fallire proprio a causa di queste caratteristiche: in pratica è un mito che la pianificazione aiuti le aziende; in realtà abbiamo visto che il mondo è troppo casuale e imprevedibile per poter basare le politiche sulla capacità di vedere il futuro. Ciò che sopravvive deriva dall’interazione tra un certo grado di idoneità e le condizioni ambientali.
- Un tacchino viene nutrito da un macellaio per mille giorni; ogni giorno conferma al suo staff di analisti che i macellai amano i tacchini «con crescente certezza statistica». Il macellaio continuerà a dar da mangiare al tacchino fino a qualche giorno prima del Ringraziamento. Poi arriverà il momento in cui essere un tacchino non sarà affatto bello. Perciò, dato che il macellaio lo coglierà di sorpresa, il tacchino dovrà rivedere le sue convinzioni, proprio quando la sua fiducia nell’affermazione «i macellai amano i tacchini» è massima e la vita del tacchino è «molto sicura» e piacevolmente prevedibile. L’esempio è basato sull’adattamento di una metafora di Bertrand Russell. La chiave è che una simile sorpresa costituisce un Cigno nero, ma solo per il tacchino, non per il macellaio.
- la madre di tutti gli errori dannosi: la confusione tra l’assenza di prove (di danno) e la prova dell’assenza, sbaglio che, come vedremo, tende a prevalere nei circoli intellettuali e affonda le proprie radici nelle scienze sociali. Perciò il nostro scopo nella vita diventa semplicemente «imparare a non essere tacchini» oppure, se possibile, essere tacchini al contrario, cioè antifragili. Il «non essere tacchini» comincia con il farsi un’idea della differenza tra la stabilità vera e quella artefatta. Il lettore potrà facilmente immaginare ciò che accade quando i sistemi in cui la volatilità è vincolata e soffocata esplodono. C’è un esempio molto calzante: la soppressione del partito Baath, con l’improvviso rovesciamento di Saddam Hussein e del suo regime da parte degli Stati Uniti nel 2003. Più di centomila persone sono morte e, dieci anni dopo, il paese è ancora nel caos.
- Il Levante settentrionale, che comprende all’incirca il nord degli attuali Siria e Libano, è stata forse la zona più prospera della storia dell’umanità per moltissimo tempo, dal Neolitico preceramico fino all’epoca moderna, e precisamente alla metà del XX secolo. Si tratta di dodicimila anni, contro, che so, i circa cinquecento anni di benessere dell’Inghilterra o i trecento anni di floridità della Scandinavia. Poche aree del pianeta sono riuscite a prosperare con altrettanta continuità per un periodo di tempo così lungo, in quella che gli storici definiscono longue durée. Altre città sono sorte e poi scomparse, mentre Aleppo, Emesa (l’attuale Homs) e Laodicea (Latakiya) sono rimaste relativamente fiorenti. Sin dall’antichità il Levante settentrionale è stato dominato dai mercanti, soprattutto grazie alla sua posizione strategica sulla Via della Seta, e dai proprietari terrieri, dato che la provincia riforniva di frumento gran parte del Mediterraneo, in particolare Roma. Originari di questa zona furono alcuni imperatori romani, qualche papa cattolico prima dello scisma e più di trenta scrittori e filosofi di lingua greca (tra cui molti di coloro che diressero l’Accademia di Platone), oltre agli antenati del visionario imprenditore informatico americano Steve Jobs, che ci ha dato i computer Apple, su uno dei quali sto trascrivendo queste righe (ci ha dato anche l’iPad, sul quale forse le state leggendo). Grazie ai resoconti di epoca romana sappiamo dell’autonomia della provincia, che all’epoca era amministrata dalle élite locali, un sistema di governo decentralizzato che poi gli ottomani decisero di conservare. Le città battevano moneta propria. Poi si verificarono due eventi. Innanzitutto, dopo la Grande guerra una fetta del Levante settentrionale fu integrata nella neonata Siria e separata dall’altra fetta, che passò al Libano. Fino ad allora l’intera area era stata parte dell’Impero ottomano, ma aveva funzionato più o meno come un insieme di regioni autonome: gli ottomani, come i romani prima di loro, permettevano alle élite locali di governare, fintantoché venivano pagate tasse sufficienti, mentre loro si concentravano sulle questioni di guerra. La pace imperiale ottomana, o Pax Ottomana, come la Pax Romana che l’aveva preceduta, era ottima per il commercio. I contratti venivano fatti rispettare, ed è a questo che servono i governi, perlopiù. Nel recente, nostalgico volume Levant, Philip Mansel dimostra che le zone urbane del Mediterraneo orientale operavano come città-stato separate dall’entroterra. Poi, qualche decennio dopo la fondazione della Siria, giunse un partito moderno, il Baath, per far rispettare l’utopia. Quando i baathisti centralizzarono il governo e fecero applicare le loro leggi stataliste, Aleppo ed Emesa ebbero un declino istantaneo. Ciò che fece il Baath con il suo programma di «modernizzazione» fu rimuovere l’arcaico disordine dei suk e sostituirlo con l’asciutta modernità dei complessi di uffici. L’effetto fu immediatamente visibile: dall’oggi al domani le famiglie di mercanti traslocarono in posti come New York e il New Jersey (gli ebrei), la California (gli armeni) e Beirut (i cristiani). Beirut offriva un’atmosfera favorevole agli scambi commerciali e il Libano era uno stato inoffensivo, piccolo e disorganizzato, senza un vero governo centrale; era abbastanza piccolo da costituire in sé una municipalità: non raggiungeva un’area metropolitana di media grandezza.
- Nonostante una guerra civile che ha decimato la popolazione, provocando una consistente fuga di cervelli, riportando il tenore di vita indietro di decenni e generando un caos che mise sottosopra il paese, oggi il Libano vanta uno standard di vita notevolmente migliore, con una ricchezza da tre a sei volte superiore a quella della Siria. La questione non era sfuggita neanche a Machiavelli. Jean-Jacques Rousseau, citandolo, osservò: «Sembrava, afferma Machiavelli, che in mezzo alle uccisioni, alle proscrizioni, alle guerre civili, la nostra Repubblica diventasse più potente; valevano più, a rafforzarla, la virtù dei suoi cittadini, i loro costumi, la loro indipendenza, che non, a indebolirla, tutte le sue divisioni. Un certo grado di agitazione fornisce energia agli animi e ciò che fa prosperare veramente la specie umana è meno la pace che la libertà».
- Gli stati-nazione si fondano su una burocrazia centralizzata, mentre gli imperi, come quello romano e le dinastie ottomane, contavano sulle élite locali, permettendo di fatto alle città-stato di prosperare e mantenere una certa autonomia reale (e, fattore ideale per la pace, tale autonomia era commerciale, non militare). In realtà, impedendo il loro coinvolgimento nelle guerre, gli ottomani fecero un favore a questi vassalli e feudatari; furono così eliminate le tentazioni militaristiche, il che li aiutò a prosperare; indipendentemente da quanto all’apparenza il sistema fosse iniquo, i locali poterono concentrarsi sul commercio invece che sulla guerra. Li protesse da loro stessi. Questa è l’argomentazione di David Hume, nella sua Storia d’Inghilterra, a sostegno dei piccoli stati, dal momento che quelli grandi sono tentati dalla guerra.
- Diamo adesso un’occhiata all’Europa prima della creazione degli stati-nazione Germania e Italia (venduta con il nome di «riunificazione», come se questi paesi, in un romantico passato, fossero mai stati uniti). Fino alla formazione di queste entità romantiche, esisteva una massa amorfa e fissipara di piccoli staterelli e città-stato in perenne tensione reciproca, ma con alleanze fluide. Per gran parte della loro storia, Genova e Venezia si sono disputate il possesso del Mediterraneo orientale e meridionale come due lucciole che si contendono un marciapiede. C’è però un dato confortante sugli staterelli in guerra: la mediocrità non può gestire più di un nemico, perciò la guerra che si fa da una parte diventa un’alleanza dall’altra. La tensione è sempre stata presente, ma senza grandi conseguenze, come le precipitazioni sulle isole britanniche; pioggerelline e assenza di inondazioni sono molto più gestibili del loro contrario, cioè lunghi periodi di siccità seguiti da nubifragi torrenziali. In altre parole, il Mediocristan.
- Un insieme di staterelli è simile al caso del ristorante che abbiamo analizzato nelle pagine precedenti: è volatile, ma una crisi generalizzata dei ristoranti non si verifica mai, al contrario, per esempio, di quanto avviene nel settore bancario. Perché? Perché l’ambito della ristorazione è composto da tante piccole unità indipendenti e in competizione tra loro, che prese singolarmente non minacciano il sistema facendolo saltare da uno stato all’altro. La casualità è distribuita, invece che concentrata.
- Quando analizziamo i rischi dell’Estremistan, non consideriamo le prove (le prove arrivano troppo tardi), consideriamo il danno potenziale: il mondo non è mai stato tanto incline a simili danni, mai.6 È difficile spiegare alle persone ingenue e condizionate dai dati che il rischio sta nel futuro, non nel passato.
- 6. Dite loro che amo (un po’) di casualità
- James Clerk Maxwell, celebre per la formulazione della teoria elettromagnetica, elaborò una tesi scientifica che dimostra come controlli troppo rigidi si rivelino controproducenti e causino esplosioni. I «regolatori» sono congegni impiegati per controllare la velocità dei motori a vapore compensando le variazioni più brusche. Il loro scopo era stabilizzare i motori, e apparentemente lo facevano, ma a volte, per paradosso, provocavano comportamenti capricciosi e incidenti. Un controllo leggero funziona, mentre un controllo rigido porta a una reazione eccessiva, a volte mandando il meccanismo in frantumi. In un celebre articolo intitolato «On Governors» (Sui regolatori), pubblicato nel 1867, Maxwell propose un modello di tale comportamento, dimostrando matematicamente che un controllo troppo rigido della velocità delle macchine porta all’instabilità.
- immaginate una persona puntualissima ed estremamente prevedibile che torna a casa alle sei spaccate ogni giorno da quindici anni. È così puntuale che potete regolare l’orologio basandovi sul momento in cui rientra. Se questo tizio dovesse avere anche solo pochi minuti di ritardo, getterebbe la famiglia nel panico. Al contrario, qualcuno con una tabella di marcia leggermente più volatile (e dunque imprevedibile), con, che so, una tolleranza di mezz’ora, non lo farebbe.
- Le variazioni agiscono anche da purga. I piccoli incendi nei boschi li ripuliscono periodicamente dal materiale più infiammabile, in modo che questo non abbia il tempo di accumularsi. Prevenire gli incendi boschivi in maniera sistematica «per sicurezza» rende quelli estesi molto più gravi. Per ragioni analoghe, la stabilità non fa bene all’economia: in seguito a lunghi periodi di prosperità, privi di battute d’arresto, le aziende si indeboliscono, e le vulnerabilità latenti si accumulano silenziosamente sotto la superficie: ritardare le crisi non è dunque una grande idea.
- quando diventai trader mi raccontarono di un’euristica utilizzata dai veterani, e solo da quelli più navigati: quando un mercato subisce un new low («nuovo minimo»), ossia precipita a un livello che non si raggiungeva da molto tempo, si preannuncia un «bagno di sangue», con la gente che scappa verso l’uscita. Alcune persone non avvezze a perdere quattrini, così, subiscono ingenti perdite e cadono in preda dell’angoscia. Se simili ribassi non si vedevano sul mercato da alcuni anni, diciamo da due, si parlerà di «low biennale», che causerà più danni di un low annuale. È significativo che tutto ciò venga definito «pulizia», o togliere di mezzo le «mani deboli». Una «mano debole», evidentemente, è chi è fragile ma non lo sa e si lascia cullare da un falso senso di sicurezza. Quando tante di queste mani deboli si precipitano tutte insieme verso l’uscita, provocano un crollo. Un mercato volatile non permette alle persone di indugiare a lungo prima di «fare piazza pulita» dei rischi, impedendo così simili crolli del mercato. Come recita un detto latino: «fluctuat nec mergitur» (naviga, o fluttua, ma non affonda).
- ostacolare la casualità in un sistema antifragile non è sempre una buona idea. Ora analizzeremo una situazione in cui il tipico modo di operare è da sempre l’aggiunta di casualità, come se questa fosse l’alimento necessario a un sistema antifragile in perenne bisogno di cibo.
- Un asino affamato e assetato che si trovi a eguale distanza tra il cibo e l’acqua morirà inevitabilmente di fame o di sete. Ma può essere salvato grazie a una spinta casuale in una direzione o nell’altra. Questa è la metafora dell’asino di Buridano, dal nome del filosofo medievale Giovanni Buridano, il quale–oltre ad altre cose molto complesse–ha inventato l’esperimento. Quando i sistemi sono impantanati in un’impasse pericolosa, solo la casualità può sbloccarli e liberarli. In questo caso è evidente che l’assenza di casualità equivale a morte certa.
- L’idea di inserire del rumore casuale in un sistema per migliorarne il funzionamento è stata applicata a diversi ambiti. In base a un meccanismo chiamato «risonanza stocastica», aggiungere in sottofondo un rumore casuale ci fa sentire i suoni (per esempio la musica) con maggiore accuratezza. Abbiamo visto in precedenza che l’effetto psicologico della sovracompensazione ci aiuta a ricevere segnali in mezzo al rumore; in questo caso però non si tratta di una proprietà psicologica del sistema, bensì fisica. Deboli segnali di Sos, troppo flebili per essere intercettati da recettori lontani, possono risultare udibili in presenza di rumori di fondo e interferenze casuali. Sommandosi al segnale, il sibilo casuale permette loro di elevarsi sopra la soglia di rilevazione abbastanza da rendersi udibile: in simili situazioni, niente funziona meglio del caso, che non costa nulla.
- Una volta mi hanno mostrato una sceneggiatura basata sulla parabola di una città completamente governata dal caso–molto borgesiana. A intervalli prestabiliti, il governante assegnava a sorte un nuovo ruolo agli abitanti: per esempio, il macellaio diventava panettiere, il panettiere carcerato e via dicendo. Alla fine, la gente finiva per ribellarsi contro il governante, esigendo che la stabilità diventasse un diritto inalienabile.
- invece dei governanti che assegnano mestieri a caso agli abitanti, potremmo avere dei cittadini che assegnano a caso incarichi ai governanti, nominandoli con un sorteggio e rimuovendoli altrettanto a caso. È un procedimento simile alla ricottura simulata, e accade che sia altrettanto efficace. Si è scoperto che gli antichi (ancora loro!) ne erano ben consapevoli: i membri delle assemblee ateniesi venivano scelti tirando a sorte, un metodo finalizzato a proteggere il sistema dalla degenerazione. Fortunatamente, questo effetto è stato analizzato anche in riferimento ai moderni sistemi politici. Tramite una simulazione al computer, Alessandro Pluchino e i suoi colleghi hanno dimostrato che aggiungere un certo numero di politici scelti a caso migliora il funzionamento di un sistema parlamentare.
- Secondo Voltaire, la forma di governo migliore era quella temprata dagli omicidi politici. Il regicidio è in un certo senso l’equivalente dei colpetti dati al barometro per farlo funzionare meglio. Anch’esso crea un rimescolamento spesso necessario, che non avverrebbe in modo spontaneo. Il vuoto creato al vertice ha l’effetto di una ricottura, consentendo a un nuovo leader di emergere.
- L’attuale piaga degli Stati Uniti non è il sistema bipolare, ma il fatto di essere sempre bloccati con gli stessi due partiti. Le formazioni politiche non hanno scadenze di mandato.
- gli antichi perfezionarono il metodo dei sorteggi applicati a situazioni più o meno difficili, e lo integrarono con la divinazione. Questi sorteggi avevano effettivamente lo scopo di individuare una soluzione a caso senza dover prendere una decisione, in modo che nessuno sarebbe poi stato costretto a convivere con il peso delle conseguenze. Si seguiva ciò che gli dèi suggerivano di fare, così non ci si ritrovava a giudicare se stessi con il senno di poi. Uno di questi metodi, chiamato sortes virgilianae (divinazioni basate sul poeta epico Virgilio), consisteva nell’aprire a caso l’Eneide di Virgilio e nell’interpretare la prima frase che saltava agli occhi come se fosse un’indicazione del corso da imprimere agli eventi. Si può ricorrere a questo metodo in tutte le decisioni difficili nel campo degli affari. Lo ripeterò finché avrò voce: gli antichi hanno sviluppato metodi e trucchi, segreti e sofisticati, per sfruttare la casualità.
- nei ristoranti applico questa euristica della casualità. Poiché i menu sono lunghi e complicati, e mi costringono a subire quella che gli psicologi definiscono «tirannia della scelta», ossia la fastidiosa sensazione, dopo aver ordinato, che forse avrei dovuto prendere qualcos’altro, imito ciecamente e sistematicamente la scelta fatta dall’uomo più grasso seduto al mio tavolo, e se non c’è un commensale simile scelgo a caso dal menu senza neanche leggere il nome dei piatti, confortato dal pensiero che sia stato Baal a decidere al posto mio.
- Il filosofo politico antilluminista Joseph de Maistre asseriva che i conflitti rafforzano le nazioni. La questione è molto discutibile (la guerra non è una buona cosa e, in quanto vittima di una brutale guerra civile, sono in grado di affermare quanto sia orribile). Tuttavia, ciò che reputo interessante, ed elegante, del suo ragionamento è il fatto che de Maistre sottolinei l’errore insito nell’analizzare le perdite causate da un dato evento ignorando il resto della storia. È interessante, inoltre, che le persone tendano ad afferrare più facilmente il principio opposto, cioè a comprendere l’errore connesso a un’analisi dei profitti immediati che non tiene conto degli effetti collaterali di lungo termine. Tendiamo a considerare le vittime come perdite, senza badare al passo successivo, a ciò che accade dopo (al contrario dei giardinieri, che ben comprendono che la potatura fortifica gli alberi). Analogamente, la pace, una pace obbligata, innaturale e forzata, può costare molto in termini di vite umane: pensate solo all’autocompiacimento che ha portato alla Grande guerra dopo quasi un secolo di relativa quiete in Europa, associato alla nascita di stati-nazione massicciamente armati.
- il problema della volatilità soppressa in modo artificiale non sta solo nel fatto che il sistema tenderà a diventare estremamente fragile, ma che, in contemporanea, non mostrerà rischi visibili. Ricordate poi che la volatilità è informazione. Di fatto, sistemi del genere tendono ad apparire troppo tranquilli e a mostrare una variabilità minima, mentre i rischi si accumulano silenziosi sotto la superficie. Sebbene l’intenzione espressa dai leader politici e dai decisori economici sia quella di stabilizzare il sistema inibendo le possibili fluttuazioni, il risultato tende a essere l’esatto opposto.
- Perseguire la stabilità impegnandosi per raggiungerla (e dimenticando il passo successivo) rappresenta da tempo, per la politica economica ed estera, una «mossa da creduloni». La lista è tristemente lunga. Prendete un governo corrotto come quello che c’era in Egitto prima delle rivolte del 2011: è stato sostenuto per quarant’anni dagli Stati Uniti per «evitare il caos», con l’effetto collaterale che una cricca di privilegiati ladroni ha utilizzato le superpotenze come rete di protezione, allo stesso modo in cui i banchieri usano il loro status di too big to fail, troppo grandi per fallire, per truffare i contribuenti e intascare cospicui bonus.
- Pochi sanno che l’acredine degli iraniani contro l’America deriva dal fatto che gli Stati Uniti–una democrazia–misero al potere un re, il repressivo scià di Persia, che depredò il paese, concedendo però agli Stati Uniti una «stabilità» di accesso al Golfo Persico. Il regime teocratico dell’Iran odierno è in gran parte il risultato di quella repressione. Dobbiamo imparare a pensare considerando i passi successivi, le conseguenze concatenate e gli effetti collaterali.
- Ecco uno dei capisaldi della vita: non c’è stabilità senza volatilità.
    - Tags: [[favorite\|favorite]] 
- Definisco modernità il predominio su larga scala dell’uomo sull’ambiente, il sistematico appianamento delle scabrosità del mondo e la repressione della volatilità e dei fattori di stress. La modernità corrisponde allo sradicamento sistematico degli esseri umani dalla loro ecologia gravata dalla casualità, fisica e sociale, persino epistemologica. La modernità non è solamente il periodo storico postmedievale, postagricolo e postfeudale, come è definita nei testi di sociologia. È piuttosto lo spirito di un’epoca segnata dalla razionalizzazione (il razionalismo ingenuo), dall’idea che la società sia comprensibile e che dunque debba essere plasmata dagli uomini.
- Ricordate che quando costruite una storia avete bisogno di dare un nome al colore azzurro, ma che ciò non accade quando agite: il pensatore che non ha una parola per definire l’azzurro risulta svantaggiato; non così chi agisce.
- Perciò, la nascita dello stato-nazione ricade a pieno diritto in questa progressione, cioè nel trasferimento della capacità di intervenire agli esseri umani puri e semplici. La storia dello stato-nazione coincide con quella della concentrazione e dell’ingigantimento degli errori umani. La modernità inizia con il monopolio statale della violenza e termina con il monopolio statale dell’incoscienza finanziaria.
- 7. Interventismo ingenuo
- Negli anni trenta del secolo scorso, 389 bambini furono visitati dai medici di New York, e a 174 di essi fu consigliata una tonsillectomia. Gli altri 215 andarono nuovamente a far visita a un dottore e a 99 fu consigliato l’intervento chirurgico. Quando i rimanenti 116 bambini furono visitati da un terzo gruppo di medici, a 52 venne consigliato l’intervento. Notate che lo stato patologico è presente nel 2-4 per cento dei casi e che sopraggiunge un decesso ogni 15000 operazioni (oggi, non allora, dato che a quell’epoca i rischi della chirurgia erano molto alti), e avrete un’idea del punto di pareggio tra i pro e i contro dell’intervento medico.
- Definiamo questo bisogno di aiutare «interventismo ingenuo».
- Nel caso delle tonsillectomie, il danno inflitto ai bambini che si sottopongono a interventi non necessari si associa al vantaggio, strombazzato ai quattro venti, di qualcun altro. Il nome di questa perdita netta, ossia l’entità, al netto dei benefici, del danno (in genere nascosto o a scoppio ritardato) causato da una cura, è «iatrogenesi», che letteralmente significa «causato dal guaritore» e deriva dal greco iatros, «guaritore». Nel capitolo 21 postuleremo che ogni volta che si va dal dottore e si viene curati si corre il rischio di un simile danno medico, che dovrebbe essere analizzato esattamente come analizziamo altri tipi di conseguenze: vantaggi probabilistici meno costi probabilistici.
- esempio classico di iatrogenesi, basti pensare alla morte di George Washington nel dicembre del 1799: abbiamo prove sufficienti per sostenere che i suoi medici ne favorirono, o quanto meno velocizzarono, la morte, a causa delle cure allora in voga, che comprendevano i salassi (tra i due e i quattro litri di sangue).
- finché non venne scoperta la penicillina la medicina aveva un bilancio ampiamente negativo: andare dal dottore, insomma, faceva aumentare il rischio di morte. Tuttavia, è alquanto significativo che la iatrogenicità medica sia cresciuta nel tempo, insieme alla conoscenza, per toccare il picco massimo alla fine del XIX secolo. Grazie, modernità: sono stati il «progresso scientifico», la nascita degli ambulatori e la sostituzione dei rimedi casalinghi con questi ultimi a far sì che i tassi di mortalità schizzassero verso l’alto, soprattutto a causa di quella che all’epoca veniva chiamata «febbre ospedaliera»
- Il medico ungherese Ignaz Semmelweis, il cui lavoro fu a lungo screditato, aveva osservato che morivano più partorienti in ospedale di quante ne morissero in strada. Definì l’establishment dei medici «un manipolo di criminali», e in effetti lo erano: i dottori che continuavano a uccidere le pazienti non accettavano le sue prove e non agivano di conseguenza perché Semmelweis non «aveva alcuna teoria» su cui basare le proprie osservazioni. Non riuscendo a fermare quelli che considerava omicidi, disgustato dall’atteggiamento dell’establishment, il medico entrò in uno stato di depressione. Finì in manicomio, dove morì, ironia della sorte, della stessa febbre ospedaliera contro la quale aveva messo in guardia i dottori. La storia di Semmelweis è triste: fu punito, umiliato e addirittura ucciso per aver gridato la verità allo scopo di salvare gli altri. La peggior punizione fu il suo stato di impotenza di fronte ai rischi e all’ingiustizia. Ma questa storia è anche positiva: alla fine la verità venne a galla, e l’impegno dello scienziato ungherese diede ottimi risultati, anche se in ritardo. L’ulteriore lezione che ne dobbiamo trarre è che quando portiamo alla luce la verità non dobbiamo aspettarci fama e onori.
- È facile verificare la presenza di iatrogenesi quando il chirurgo amputa la gamba sbagliata o opera il rene sano, o quando il paziente muore per gli effetti indesiderati di un farmaco. Ma quando si cura un bambino per una patologia psichiatrica immaginata o inventata, come la sindrome da deficit di attenzione e iperattività o la depressione, invece di lasciarlo uscire dalla gabbia, nella maggior parte dei casi non si riesce a dar conto del danno di lungo termine. La iatrogenicità è aggravata dal «problema del mandato» o «problema del mandatario e del mandante», che si verifica quando una delle parti (il mandatario) ha interessi diversi da quelli di chi utilizza i suoi servizi (il mandante). Un problema di questo tipo, per esempio, si verifica nel caso degli operatori di borsa e dei medici, il cui vero interesse è rappresentato dal proprio conto corrente, non dalla salute finanziaria o fisica dei loro clienti, ai quali dispensano consigli tarati in modo da avvantaggiare se stessi. Oppure nel caso dei politici, che si dedicano soltanto alla propria carriera.
- Dato che in mancanza di interventi si ha assenza di iatrogenesi, la fonte del danno risiede nella negazione dell’antifragilità e nell’idea che noi esseri umani siamo tanto indispensabili al funzionamento delle cose. Costringere le persone a riconoscere l’esistenza della iatrogenesi generalizzata è un compito arduo. Al di fuori del settore medico (che, va ribadito, si è dimostrato piuttosto lento ad apprenderla), la nozione è praticamente assente da qualunque trattazione. Ma, proprio come nel caso dell’azzurro, avere a disposizione una parola per definire una cosa aiuta a diffonderne la consapevolezza.
- qualunque situazione in cui entri in gioco l’interventismo ingenuo, anzi, anche solo il semplice intervento, sarà iatrogena.
- A questo punto abbiamo una parola per definire un danno inflitto mentre si cerca di aiutare qualcuno, ma non ancora una definizione per la situazione opposta, quella di chi finisce per aiutare gli altri quando cerca di far loro del male. Ricordatevi che attaccare l’antifragile è controproducente. Per esempio, gli hacker rendono più forti i sistemi. Oppure, come nel caso di Ayn Rand, critiche ossessive e veementi contribuiscono alla diffusione di un libro.
- Forse l’idea che sta dietro il capitalismo è la iatrogenicità inversa, ossia le conseguenze involontarie-ma-non-così-involontarie: il sistema favorisce la trasformazione di obiettivi egoistici (o, per essere corretti, non necessariamente altruistici) a livello individuale in risultati positivi per la collettività.
    - Tags: [[favorite\|favorite]] 
    - Note: In termini poveri: se iatrogenicità significa operare con fini positivi e generare del male allora la sua inversione corrisponde a operare con fini negativi ma generare del bene: il capitalismo in questo caso è causato da iatrogenicità inversa perché sono basa sui fini egoistici degli individui ma per raggiungere questi fini gli individui si ritrovano poi a diffondere del bene.
- Due aree sono state particolarmente colpite dalla mancata consapevolezza della iatrogenicità: la vita socioeconomica e, come abbiamo visto con la storia di Semmelweis, il corpo umano, ambiti in cui abbiamo sempre abbinato un infimo grado di competenza, un alto tasso di interventi e una mancanza di rispetto per l’azione e la guarigione spontanee, per non parlare della crescita e del miglioramento.
    - Note: La iatrogenicità sembra essere inversamente correlata alla competenza.
      Quando infatti non si hanno competenze per supportare un proprio intervento (in accordo con l’interventismo ingenuo) allora si comincia ad intervenire in maniera casuale, randomica, pur di aggiustare tutto ed in questo modo si finisce col fare danni.
      Diversa, invece, è la prospettiva di chi agisce in maniera competente: in quel caso gli interventi non saranno numerosi e casuali ma saranno pochi e diretti, porteranno ad una risoluzione senza il minimo spreco di tempo, danaro ecc, soprattutto senza alcun danno (o con il minor numero possibile).
      Altra cosa importante da notare è che il numero di interventi è inversamente proporzionale alla conoscenza dell’esistenza di antifragilità: una persona poco competente non conosce il concetto di antifragilità e come alcuni elementi di stress possano rafforzare un sistema, quindi provvede ad effettuare numerosi interventi, casuali e che portano ad alta iatrogenicità, grande danno.
      Una persona competente invece è capace di individuare i casi in cui l’antifragilità è in azione ed in questi casi riesce non solo a ridurre gli interventi ma anche nel rispettare gli elementi di stress che rafforzano.
- La tabella 3 fornisce un quadro d’insieme di questi tentativi di «migliorare le cose» in campi diversi, e delle relative conseguenze. Noterete una cosa ovvia: corrispondono sempre alla negazione dell’antifragilità. Tabella 3. L’interventismo «fragilizzante» e i suoi effetti in settori diversi SETTORE ESEMPIO DI INTERVENTISMO IATROGENICITÀ/COSTI Medicina, Salute Cure eccessive Nutrizione costante, stabilità termica ecc.: negazione della casualità del corpo umano Aggiunta di farmaci e non sottrazione Fragilità Errori medici Persone più malate (ma più longeve), multinazionali farmaceutiche più ricche, batteri resistenti agli antibiotici Ecologia Microgestione degli incendi boschivi Peggioramento del rischio complessivo, aggravamento delle catastrofi Politica Pianificazione centralizzata Sostegno degli Usa a regimi corrotti «in nome della stabilità» Opacità dell’informazione Caos dopo una rivoluzione
- Ciò che gli scienziati chiamano fenomenologia è l’osservazione di una regolarità empirica senza una specifica teoria alle spalle. Nella Triade ho inserito le teorie nella categoria «fragile» e la fenomenologia in quella «robusto». Le teorie sono superfragili: vanno e vengono, ritornano ancora, e poi ancora una volta; le fenomenologie rimangono, e non credo che la gente non si renda conto che la fenomenologia è «robusta» e utilizzabile, mentre le teorie, sebbene iperpubblicizzate, sono inaffidabili per prendere decisioni, fisica a parte. La fisica è privilegiata: è un’eccezione, il che rende l’imitazione da parte di altre discipline simile ai tentativi di far volare una balena come se fosse un’aquila. In fisica, da una teoria all’altra gli errori si riducono sempre più, perciò dire che «Newton aveva torto» cattura l’attenzione, va bene per il giornalismo scientifico sensazionalistico, ma in fin dei conti è ingannevole; sarebbe molto più onesto dire che «in taluni casi specifici la teoria di Newton è imprecisa». Le previsioni realizzate in base ai meccanismi newtoniani sono di una precisione sconcertante, tranne per ciò che viaggia quasi alla velocità della luce, esperienza che non state pensando di fare nella vostra prossima vacanza. Abbiamo anche letto titoli senza senso secondo i quali Einstein aveva «torto» riguardo alla velocità della luce; gli strumenti utilizzati per dimostrarlo sono di una complessità e una precisione tali che sono riusciti a dimostrare quanto simili argomenti siano irrilevanti per voi e per me nel futuro prossimo e remoto. D’altra parte, le scienze sociali divergono passando da una teoria all’altra. Durante la Guerra fredda, l’Università di Chicago sosteneva le teorie del laissez-faire, mentre quella di Mosca insegnava l’esatto contrario, eppure le posizioni dei rispettivi dipartimenti di fisica erano convergenti, se non addirittura identiche. È per questo che ho inserito le teorie delle scienze sociali nella colonna di sinistra della Triade, in quanto superfragili per quanto riguarda il processo decisionale nel mondo reale e inutilizzabili nell’analisi del rischio. Persino la definizione stessa di «teoria» è destabilizzante. Nelle scienze sociali simili costrutti dovrebbero essere chiamati «chimere», non teorie. Dovremo affinare una metodologia in grado di affrontare queste imperfezioni. Non possiamo permetterci di aspettare altri ventiquattro secoli. A differenza della medicina, in cui la iatrogenicità è distribuita tra la popolazione (dunque con effetti da Mediocristan), la iatrogenicità delle scienze sociali e della politica, data la concentrazione del potere, può farci saltare in aria (appartiene dunque all’Estremistan).
- Una delle cause principali della crisi economica iniziata nel 2007 risiede nella iatrogenicità del tentativo dell’iperfragilista Alan Greenspan (senza dubbio il più grande economista iatrogeno di tutti i tempi) di eliminare il «ciclo espansione-recessione», che ha nascosto i rischi sotto il tappeto, facendoli accumulare finché non hanno fatto saltare in aria l’economia. La parte più deprimente della storia di Greenspan è che questo signore era un libertariano, apparentemente convinto di dover lasciare i sistemi a se stessi; è proprio vero che la gente trova sempre un modo per prendersi in giro.
    - Note: Chi era questo Greenspan?
- L’interventismo ingenuo dilaga in tutte le professioni. Proprio come nel caso della tonsillectomia, se si affida un testo al tipico redattore, questi proporrà un certo numero di modifiche, diciamo cinque per pagina. Ipotizziamo di accettare le sue «correzioni» e passiamo il testo a un altro redattore che in media tende a proporre lo stesso numero di interventi (i redattori hanno diversi gradi di interventismo): anche lui suggerirà un numero uguale di cambiamenti, in alcuni casi ribaltando quelli apportati dal redattore precedente. Se diamo il testo a un terzo redattore, avverrà la stessa identica cosa. Tra l’altro, chi fa troppo da una parte fa troppo poco dall’altra, e il caso del redattore rappresenta un esempio calzante. Nella mia carriera di scrittore ho notato che chi fa troppi cambiamenti tende a non vedere i veri refusi (e viceversa). Una volta mi sono rifiutato di pubblicare un articolo sul Washington Post a causa della quantità di modifiche assolutamente inutili che erano state apportate, come se ogni parola fosse stata sostituita con un sinonimo preso dal dizionario. Ho inviato l’articolo al Financial Times. Il redattore ha apportato un’unica correzione: 1989 è diventato 1990. Il Washington Post si era impegnato così tanto nel rivedere il testo da lasciarsi sfuggire l’unico errore grave. Come vedremo, l’interventismo riduce le risorse mentali ed economiche e, proprio quando è più necessario, spesso non è disponibile.
- Il mio ragionamento non va contro il principio di «intervento»; di fatto, ho mostrato più sopra di essere altrettanto preoccupato per il mancato intervento nei casi in cui si riveli davvero necessario fare qualcosa. Vi sto semplicemente mettendo in guardia dall’interventismo ingenuo, e dalla mancata conoscenza e accettazione dei danni che provoca.
    - Note: Il messaggio non è contro l’intervento in sè ma contro l’intervento fatto senza essere consapevoli delle possibili conseguenze o sottovalutandone i danni. Tale tipo di intervento viene definito ingenuo, causa iatrogenicità, è cieco all’antifragilità ed è sintomo di poca competenza oltre che essere causato dal “bisogno” di intervenire, definito “interventismo”. 
      In fin dei conti chi non sa fare ha tanto “bisogno” di fare.
- dobbiamo evitare di essere ciechi di fronte alla naturale antifragilità dei sistemi, all’abilità che possiedono di prendersi cura di sé, e combattere la nostra tendenza a danneggiarli e renderli fragili privandoli della possibilità di farlo.
    - Note: Anche con le persone? In tal caso vale il concetto di Rick Dufer di lasciare le persone a sè stessé, un concetto a sua volta di matrice stoica.
      A tale concetto De Mello aggiunge che le persone NON VOGLIONO essere salvate.
- il superinterventismo si porta dietro il sottointerventismo. Di fatto, come in medicina, tendiamo a intervenire eccessivamente in alcuni campi, ottenendo benefici minimi (e correndo molti rischi), e al tempo stesso interveniamo troppo poco in aree in cui sarebbe necessario farlo, come le emergenze. Perciò l’appello che voglio lanciare è in favore di un intervento massiccio in alcuni settori, come l’ecologia, e della limitazione delle distorsioni economiche e dell’azzardo morale causati dalle grandi corporation.
- gli interventi volti a limitare le dimensioni (di aziende, aeroporti o fonti di inquinamento), la concentrazione e la velocità hanno effetti positivi sulla riduzione dei rischi di Cigno nero. Queste azioni possono anche essere prive di iatrogenesi, ma è difficile convincere gli apparati statali a ridurre le proprie dimensioni.
- Gli esperimenti dimostrano che, quando si demanda il controllo al sistema, lo stato di vigilanza si indebolisce (ecco di nuovo la mancanza di sovracompensazione). Per alimentare l’attenzione e la capacità di controllo dei rischi, gli automobilisti hanno bisogno dei fattori di stress e della tensione che derivano dalla sensazione di pericolo,
- Alcuni libertariani utilizzano l’esempio di Drachten, una cittadina olandese in cui è stato realizzato un esperimento da sogno: sono stati rimossi tutti i cartelli stradali. La deregolamentazione ha portato a un aumento della sicurezza, confermando l’antifragilità dell’attenzione e il fatto che questa sia stimolata da un senso di pericolo e responsabilità. Di conseguenza, molte città tedesche e olandesi hanno ridotto il numero di cartelli stradali.
- Tuttavia, è necessario fare attenzione a non generalizzare eccessivamente l’effetto Drachten, il quale non implica che eliminare tutte le regole sia una soluzione efficace. Come ho già accennato, la velocità in autostrada risponde a una dinamica diversa e i rischi che comporta sono differenti.
- Permettetemi di semplificare il mio punto di vista sull’interventismo. A mio avviso si tratta principalmente di dotarsi di un insieme di regole sistematico che determini quando intervenire e quando lasciare che il sistema faccia da sé. Potremmo aver bisogno di intervenire per controllare la iatrogenicità della modernità, soprattutto i danni ambientali su vasta scala e la concentrazione di guai potenziali (sebbene non ancora visibili), ossia quel genere di cose che notiamo solo quando ormai è troppo tardi.
- Nell’interventismo c’è un aspetto di disonestà, che aumenta nelle società professionalizzate. È molto più facile vendere un «guarda che cosa ho fatto per te» piuttosto che un «guarda che cosa ti ho evitato». Ovviamente un sistema di incentivi basato sulla «performance» esaspera il problema. Ho cercato nella storia figure di eroi che sono diventati tali per ciò che non hanno fatto, ma l’inazione è difficile da osservare; non me ne è venuto in mente nemmeno uno. Il dottore che si astiene dall’operare una colonna vertebrale (un intervento chirurgico molto costoso), dandole invece la possibilità di guarire da sola, non sarà ricompensato e giudicato positivamente quanto il medico che fa apparire necessaria quell’operazione e dà sollievo al paziente pur avendolo esposto ai rischi connessi all’intervento, guadagnandosi al tempo stesso una gratificazione finanziaria.
- Il vero eroe, nel mondo dei Cigni neri, è colui che previene una calamità e ovviamente, dato che la calamità non si è verificata, non ottiene alcun riconoscimento o gratifica.
- gli antichi erano molto più saggi di noi moderni, e la loro saggezza era di un tipo molto, molto più semplice; i romani onoravano chi, se non altro, resisteva e rimandava un intervento. Un generale, Fabio Massimo, fu soprannominato Cunctator, cioè «il temporeggiatore». Fece impazzire Annibale, che possedeva un’evidente superiorità militare, evitando e rimandando lo scontro. È appropriato considerare il militarismo di Annibale come una forma di interventismo (à la George W. Bush, salvo che Annibale partecipava alla battaglia di persona, e non da una comoda scrivania) e paragonarlo alla saggezza del Cunctator.
- Un gruppo di rivoluzionari inglesi molto intelligenti fondò un movimento politico chiamato Società fabiana, dal nome del Cunctator, il cui programma era di ritardare in maniera opportunistica la rivoluzione. Del movimento fecero parte George Bernard Shaw, H.G. Wells, Leonard e Virginia Woolf, Ramsay MacDonald e persino, per un breve periodo, Bertrand Russell. Con il senno di poi, la loro strategia si è dimostrata molto efficace, non tanto come modo per raggiungere i loro obiettivi, ma nell’avvalorare l’idea che scopi di quel genere sono bersagli mobili. Procrastinare si rivelò un modo per lasciare che gli eventi facessero il loro corso e per offrire agli attivisti la possibilità di cambiare idea prima di impegnarsi in politiche irreversibili. Ovviamente, i membri della Società fabiana cambiarono davvero idea dopo aver visto i disastri e gli orrori dello stalinismo e di altri regimi simili. C’è un’espressione latina che dice: festina lente, affrettati lentamente. Ma i romani non erano l’unico popolo dell’antichità a mostrare rispetto per l’omissione volontaria. Il filosofo cinese Lao Tzu ha sviluppato il concetto di wu wei, agire senza sforzo.
- procrastinare è la nostra difesa naturale, che permette alle cose di prendersi cura di se stesse e di esercitare la propria antifragilità; nasce da una saggezza ecologica o naturale e non è sempre negativa: a livello esistenziale, è il mio corpo che si ribella contro l’essere messo in trappola. È la mia anima che combatte contro il letto di Procuste della modernità. Potete star certi che nel mondo moderno la dichiarazione dei redditi non si farà da sola, ma forse, rimandando una visita non strettamente necessaria dal medico o la stesura di un brano finché non mi sento pronto ad affrontarla, metterò all’opera un filtro naturale molto potente. Scrivo solo se ne ho voglia e solo di argomenti che mi interessano, e i lettori non sono nati ieri. Perciò, utilizzo la procrastinazione come un messaggio del mio io più profondo e del mio passato evolutivo per resistere all’interventismo nella scrittura. Eppure, secondo alcuni psicologi ed economisti comportamentali, quella procrastinazione è una malattia da risolvere e curare.1
    - Note: #content
- procrastinare non è ancora del tutto una patologia, alcuni la associano alla condizione di akrasia discussa da Platone, una sorta di mancanza di autocontrollo o debolezza della volontà; altri la associano invece all’aboulia, cioè alla mancanza di volontà.
    - Note: #content
- I benefici della procrastinazione si applicano allo stesso modo alle procedure mediche: abbiamo visto che temporeggiare ci protegge dagli errori poiché offre alla natura la possibilità di fare il suo mestiere, dato il fatto alquanto seccante che la natura è meno incline agli errori rispetto agli scienziati. Gli psicologi e gli economisti che studiano «l’irrazionalità» non si rendono conto che forse gli esseri umani hanno l’istinto di procrastinare solo quando non ci sono vite in pericolo. Io non procrastino di certo quando vedo un leone che entra in camera mia o il fuoco che divampa nella biblioteca del mio vicino di casa. Non rimando quando sono gravemente ferito. Lo faccio solo quando si tratta di doveri e prassi innaturali.
- Dal momento che la procrastinazione è un messaggio della nostra forza di volontà istintiva, che passa attraverso una scarsa motivazione, la cura consiste nel cambiare ambiente, o il proprio lavoro, scegliendone uno in cui non si debbano combattere i propri impulsi. Pochi riescono a comprendere la logica conseguenza, e cioè che invece si dovrebbe scegliere una vita in cui la procrastinazione sia positiva, una forma naturale di decision making basato sul rischio. In realtà, scelgo di scrivere i brani di questo libro utilizzando la procrastinazione. Se rimando la stesura di una parte, significa che deve essere eliminata.
    - Note: Procrastinazione come metodo di filtraggio e di minimalismo decisionale
- Seguendo il mio ragionamento ecologico, chi procrastina non è irrazionale, è l’ambiente in cui vive a esserlo. E lo psicologo o l’economista che lo definiscono irrazionale vanno addirittura oltre l’irrazionalità. Noi esseri umani, infatti, siamo poco dotati nel filtrare le informazioni, soprattutto quelle a breve termine, e la procrastinazione potrebbe essere un modo per aiutarci a filtrarle meglio, per resistere alle conseguenze dell’assalto delle informazioni, che discuteremo tra poco.
- filosofi parlano di un errore chiamato «fallacia naturalistica», intendendo che ciò che è naturale non è necessariamente giusto dal punto di vista morale: tesi che sottoscrivo, come abbiamo visto nel capitolo 4 parlando del problema che deriva dall’applicare la selezione naturale di Darwin alla società moderna e del bisogno di proteggere chi fallisce, cosa contro natura.
- Comunque la si metta, quando si considerano i rischi non c’è fallacia. Il tempo è il miglior banco di prova della fragilità (dato che implica notevoli dosi di disordine) e la natura è l’unico sistema a esserne uscito con il marchio di «robusto». Tuttavia, alcuni filosofanti non colgono la supremazia del rischio e della sopravvivenza sulla teoria filosofica, e alla fine dovranno uscire dal pool genetico: i filosofi veri saranno d’accordo con la mia affermazione. Ci troviamo di fronte a un tipo peggiore di fallacia: c’è chi commette l’errore opposto e crede che ciò che è naturale sia fallace.
- La quantità di informazioni a cui siamo esposti a causa della modernità sta trasformando gli esseri umani da persone serene come il secondo individuo a persone nevrotiche come il primo. Ai fini della nostra analisi, il secondo tizio reagisce soltanto a informazioni reali, il primo soprattutto al rumore. La diversità tra i due ci mostra la differenza tra rumore e segnale. Il rumore è ciò che si dovrebbe ignorare, il segnale è ciò a cui occorre prestare attenzione.
- Questa incapacità fisica o intellettuale di distinguere il rumore dal segnale è ciò che sta dietro un eccessivo interventismo.
- chi lavora in una grande azienda o prende decisioni politiche (come il fragilista Greenspan) ed è provvisto di un sofisticato dipartimento di raccolta dati, ottiene un sacco di statistiche «tempestive» e può reagire in modo eccessivo, confondendo il rumore con l’informazione: Greenspan tenne d’occhio fluttuazioni come quelle delle vendite di aspirapolvere a Cleveland per, come dicono, «farsi un’idea precisa di dove stesse andando l’economia», e ovviamente ci ha diretto capillarmente verso il caos. Nel prendere decisioni economiche e gestionali, affidarsi ai dati provoca gravi effetti collaterali: oggi, grazie alla connettività, i dati abbondano, e la proporzione di dati spuri aumenta quanto più ci si immerge in essi. I dati hanno una proprietà che raramente viene trattata: sono tossici in grandi quantità, e persino in quantità moderate.
    - Note: L’abbondanza di dati genera più facilmente “rumore”, per questo non è tanto necessario avere tutti i dati possibile ma avere la capacità di analizzare, filtrare questi dati e processarli.
      Non è l’accesso ai dati a renderci antifragili ma la capacità di analizzarli.
- il rumore e la casualità, però, possono anche usarvi e trarre vantaggio da voi, soprattutto quando sono completamente artificiosi, come nel caso dei dati ricavati dal web o dai media. Più spesso controllate i dati, più rumore otterrete, e in maniera sproporzionata (invece di ricavare la parte utile, cioè il segnale); di conseguenza, sarà maggiore il rapporto tra rumore e segnale. Esiste poi un equivoco, che non è per nulla psicologico, ma attiene ai dati stessi. Ammettiamo che leggiate, su base annuale, i dati sulle quotazioni di una certa azione oppure sulle vendite di fertilizzanti della fabbrica di vostro suocero, o sull’inflazione a Vladivostok. Ipotizziamo altresì che nella realtà che state osservando, una volta all’anno, il rapporto tra segnale e rumore sia di circa uno a uno (metà segnale, metà rumore): ciò significa che più o meno la metà dei cambiamenti è costituita da veri miglioramenti o peggioramenti, mentre l’altra metà è casuale. Questo è il rapporto che ricavate da un’osservazione su base annuale. Ma se osservate gli stessi dati una volta al giorno, la suddivisione diventerà 95 per cento rumore, 5 per cento segnale. Se poi li osservate una volta ogni ora, come fanno le persone immerse nelle informazioni dei notiziari e nelle variazioni dei prezzi di mercato, la suddivisione sarà 99,5 per cento rumore e 0,5 per cento segnale. Ciò significa duecento volte più rumore che segnale, ed è per questo che chiunque ascolti i notiziari (tranne quando si verificano eventi molto, molto significativi) si trova un gradino sotto i creduloni.
- I giornali dovrebbero essere lunghi due righe in certi giorni, duecento pagine in altri, a seconda dell’intensità del segnale. Ma ovviamente vogliono fare soldi e hanno bisogno di venderci cibo spazzatura. E il cibo spazzatura è iatrogeno. La questione ha una dimensione biologica. Ripeto da tempo che in un ambiente naturale un fattore di stress è informazione. Troppa informazione significherebbe quindi troppo stress e supererebbe la soglia dell’antifragilità. In ambito medico stiamo scoprendo il potere curativo del digiuno, che permette di evitare i flussi ormonali derivati dall’ingestione di cibo. Gli ormoni veicolano informazioni alle diverse parti del nostro corpo, e troppe informazioni confondono il sistema biologico. Ancora una volta, come nel caso delle notizie ricevute troppo spesso, l’eccesso di informazioni diviene dannoso: assumere notizie e zuccheri tutti i giorni ci confonde alla stessa maniera.
- Aggiungiamo ora l’aspetto psicologico: non siamo fatti per comprendere questi concetti, quindi reagiamo al rumore in modo eccessivo ed emotivo. La soluzione migliore consiste nel considerare soltanto i grandi cambiamenti nei dati o nei presupposti, mai quelli piccoli.
- Moltissimo rumore deriva dal fatto che i media esaltano l’aneddoto. Grazie a questo, viviamo in una dimensione virtuale, separati dal mondo reale, ogni giorno sempre di più, anche se ce ne rendiamo sempre meno conto. Pensate che ogni giorno, negli Stati Uniti, muoiono 6200 persone, molte delle quali per cause evitabili. Ma i media riferiscono solo i casi più aneddotici e sensazionali (uragani, incidenti bizzarri, schianti di piccoli aerei), fornendoci così una mappa sempre più distorta dei rischi reali. In un ambiente primitivo, l’aneddoto, ciò che è «interessante», era informazione; oggi non è più così. Allo stesso modo, offrendoci spiegazioni e teorie, i media ci danno l’illusione di comprendere il mondo.
- il modo migliore di mitigare l’interventismo consiste nel razionare le informazioni, nel modo più naturale possibile. È una proposta difficile da accettare al tempo di internet. Ho fatto molta fatica a spiegare che più dati si ottengono, meno si saprà che cosa accade, e più iatrogenicità ci sarà. Le persone vivono ancora nell’illusione che «scienza» significhi più dati.
- Spesso, però, è l’incompetenza dello stato a salvarci dalla morsa dello statalismo e della modernità: si tratta di iatrogenesi inversa. Lo scrittore Dmitry Orlov ha acutamente mostrato come, dopo il crollo dello stato sovietico, le calamità sono state evitate perché la produzione alimentare era inefficiente e involontariamente ridondante, il che alla fine ha favorito la stabilità. Stalin si è baloccato con l’agricoltura, provocando la sua parte di carestie. Ma lui e i suoi successori non sono mai riusciti a rendere l’agricoltura «efficiente», ossia centralizzata e ottimizzata come lo è oggi in America, e dunque intorno a ogni città venivano prodotti alimenti di prima necessità. Questa soluzione era più costosa, perché non beneficiava della specializzazione, ma la mancanza di specializzazione consentì alle persone di avere accesso a ogni tipo di alimento nonostante il collasso delle istituzioni. Negli Stati Uniti, per ogni caloria fornita dal cibo ne sono state bruciate dodici per il suo trasporto; nella Russia sovietica, il rapporto era uno a uno.
- sono rimasto spiazzato dal rompicapo della Svezia e di altri stati nordici, che spesso vengono proposti come modello di grandi apparati statali «che funzionano»: il settore pubblico costituisce infatti una grossa fetta dell’economia. Com’è possibile che la nazione più felice del mondo, la Danimarca (ipotizzando che la felicità sia al tempo stesso misurabile e desiderabile), abbia anche un apparato statale mostruosamente esteso? Dipende forse dal fatto che questi paesi sono più piccoli dell’area metropolitana di New York? Poi un mio coautore, lo scienziato politico Mark Blyth, mi ha dimostrato che anche in questo caso si trattava di una leggenda: era quasi la stessa storia della Svizzera (ma con un clima peggiore e senza buone stazioni sciistiche). Lo stato esiste come esattore delle imposte, ma il denaro viene speso all’interno dei comuni, direttamente dai municipi, per esempio per corsi di formazione professionale in loco che la stessa comunità locale reputa necessari per rispondere alla richiesta di lavoratori da parte dei privati. Le élite economiche hanno più libertà che nella maggior parte delle altre democrazie, e questo è ben diverso dallo statalismo a cui si potrebbe associare il paese guardandolo dall’esterno. Inoltre, per illustrare un caso in cui si beneficia del disordine, alla fine della Guerra fredda, intorno al 1990, la Svezia e altri paesi nordici hanno sperimentato una grave recessione, alla quale hanno egregiamente risposto con una politica di rigore fiscale, mettendosi così al riparo in modo efficace dalla grave crisi finanziaria che si è verificata circa due decenni dopo.
- Quasi tutte le spiegazioni degli episodi di rivolta rispecchiano la confusione tra catalizzatori e cause. Prendete la Primavera araba del 2011. All’inizio i tumulti in Tunisia ed Egitto sono stati attribuiti all’aumento dei prezzi dei prodotti, non a dittature opprimenti e impopolari. Ma il Bahrain e la Libia erano paesi ricchi che potevano permettersi di importare cereali e altri beni. Inoltre, qualche anno prima i prezzi dei prodotti erano stati ben più alti, senza che ciò causasse alcuna rivolta. Anche in questo caso, l’idea centrale è sbagliata, sebbene risponda a una logica consolatoria. Bisogna studiare il sistema e la sua fragilità, non gli eventi: questo è ciò che i fisici definiscono «teoria della percolazione», una teoria che studia le proprietà della composizione casuale del suolo, piuttosto che quelle di un singolo elemento del terreno.
- Gli «eventi coda» politici ed economici sono imprevedibili, e le probabilità che si verifichino non sono scientificamente misurabili. A prescindere dai dollari spesi per la ricerca, profetizzare le rivoluzioni non equivale a contare le carte; gli esseri umani non saranno mai capaci di trasformare la politica e l’economia nella casualità gestibile del blackjack.
- Gli psicologi hanno documentato l’opposto dell’interventismo, chiamandolo «bias dello status quo». Pare tuttavia che i due principi, interventismo e procrastinazione, possano coesistere sia nella vita professionale (nella quale ci si aspetta che le persone eseguano delle azioni), sia in quella personale (dove avviene l’opposto); dipende dall’ambito. Pertanto si tratta di un problema sociologico ed economico, legato a regole e incentivi (anche se i medici dello studio sulla tonsillectomia non avevano incentivi diretti) più che di una forma mentis.
- 8. La previsione come figlia della modernità
- la nostra esperienza passata nel calcolo degli eventi rari e significativi in politica ed economia non è vicina a zero, è zero. Improvvisai su due piedi una soluzione. Non possiamo mettere in galera tutti i falsi profeti, non possiamo impedire alla gente di volere delle previsioni, non possiamo dirle di non assumere chi fa promesse sul futuro. «Voglio soltanto vivere in un mondo in cui previsioni come quelle del signor Kato non vi danneggino. E un mondo simile ha una caratteristica unica: la robustezza.» L’idea di proporre la Triade è nata proprio allora, in risposta alla mia frustrazione: Fragilità-Robustezza-Antifragilità come sostituto dei metodi predittivi.
- Mi arrabbiai così tanto perché mi ero reso conto che le previsioni non sono neutrali. Tutto sta nella iatrogenicità. Le previsioni possono essere dannose per chi si assume dei rischi; non è molto diverso dall’offrire, al posto delle cure per il cancro, intrugli miracolosi o salassi, come nel caso di George Washington. E le prove esistevano. Danny Kahneman mi ha giustamente rimproverato per gli scatti d’ira contro stimati membri dell’establishment (stimati per adesso), indegni di un saggio esponente dell’intellighenzia quale dovrei essere. Però ha anche alimentato ulteriormente la mia frustrazione e la mia indignazione, offrendomi la prova della iatrogenicità. In base a numerose conclusioni empiriche, se si fornisce a qualcuno una previsione numerica casuale, essa fa aumentare la quantità di rischi assunti da quella persona, anche se quest’ultima sa che la proiezione è casuale.
- Ciò che semplifica la vita è che il robusto e l’antifragile non devono avere una comprensione del mondo accurata quanto il fragile e non necessitano di previsioni. Per capire come la ridondanza sia una modalità d’azione non predittiva, o, meglio, meno predittiva, utilizzeremo il ragionamento esposto nel capitolo 2: se avete dei risparmi in banca (oltre a scorte di merci nel seminterrato, come carne e hummus in scatola e lingotti d’oro), non avrete bisogno di sapere con precisione quale avvenimento provocherà eventuali difficoltà.1 Che sia una guerra, una rivoluzione, un terremoto, una recessione, un’epidemia, un attacco terroristico, la secessione dello stato del New Jersey, qualsiasi cosa, non dovrete profetizzare granché, a differenza di coloro che si trovano nella situazione opposta, ossia indebitati. Queste persone, a causa della loro fragilità, devono prevedere con molta più accuratezza.
    - Note: Abbastanza un’ovvietà ma è chiaro: se hai a disposizione tutte le risorse necessarie non sei fragile, sei robusto o antifragile, e non ti preoccupi di prevedere le cose (perché sei sicuro che qualsiasi queste siano starai bene o addirittura migliorerai, hai autostima).
      Ma come si capisce quali sono le risorse necessarie? L’autore le definisce come “ridondanti”, ma quale è la vera misura della ridondanza?
- Potete controllare la fragilità molto più di quanto pensiate. Sintetizziamo la questione in tre punti: Dato che individuare la (anti)fragilità, o di fatto fiutarla, come Tony Ciccione ci mostrerà nei prossimi capitoli, è molto più facile che prevedere e comprendere la dinamica degli eventi, l’intera missione si riduce a un principio fondamentale: che cosa fare per minimizzare il danno (e massimizzare il guadagno) che deriva dagli errori di previsione, ossia per evitare che le cose vadano in rovina o addirittura per far sì che quando commettiamo un errore se ne traggano dei vantaggi. Per il momento non vogliamo cambiare il mondo (lasciamo che se ne occupino gli utopisti sovietico-harvardiani e altri fragilisti); innanzitutto dobbiamo rendere le cose più robuste di fronte alle imperfezioni e agli errori previsionali, o addirittura sfruttare tali errori, facendoci una limonata se abbiamo dei limoni. Per quanto riguarda la limonata, pare che l’obiettivo della storia sia proprio farla con i limoni; l’antifragilità è necessariamente il modo in cui le cose procedono sotto la spinta del padre di tutti gli stress, il tempo.
- dopo il verificarsi di un evento, dobbiamo smettere di incolpare l’incapacità di prevederlo (per esempio uno tsunami, la Primavera arabo-israeliana e rivolte simili, un terremoto, una guerra o una crisi finanziaria) e concentrarci sulla mancata comprensione dell’(anti)fragilità, ossia: «Perché abbiamo costruito un qualcosa che si rivela così fragile di fronte a eventi di questo tipo?». La mancata previsione di uno tsunami o di un evento economico è scusabile; costruire una cosa che si rivela fragile quando questi accadono non lo è.
- L’azione più intelligente (e pratica) da fare consiste invece nel creare un mondo a prova di avidità, o addirittura, se tutto va bene, nel fare in modo che la società tragga vantaggio dall’avidità e da altri vizi della razza umana.
- Nonostante l’immagine negativa del settore nucleare, alcuni suoi esponenti sembrano tra i pochi ad aver compreso il concetto, portandolo alle logiche conseguenze. Sulla scia del disastro di Fukushima, invece di anticipare i malfunzionamenti e le probabilità di una catastrofe ora gli intelligenti direttori di queste centrali nucleari sanno di doversi concentrare sull’esposizione al disastro, rendendo irrilevante la previsione o la mancata previsione di un guasto. Tale approccio conduce alla costruzione di reattori sufficientemente piccoli, incassati nel terreno a una profondità tale e con tanti strati protettivi che in caso si verificasse un disastro non ci sarebbero conseguenze eccessive: è dispendioso, ma sempre meglio di niente. Un’altra dimostrazione, stavolta nel campo dell’economia: dopo i problemi di bilancio del 1991 il governo svedese si è concentrato sulla responsabilità fiscale totale: questo lo ha reso molto meno dipendente dalle previsioni economiche e gli ha permesso di schivare le crisi successive.2
- Esistono due ambiti diversi: uno nel quale siamo in grado di fare previsioni (in una certa misura), l’altro, l’ambito del Cigno nero, in cui dovremmo lasciar operare solo i tacchini e le persone tacchinificate. E il confine tra i due è visibile (ai non tacchini) quanto quello che separa un gatto da una lavatrice. La vita sociale, economica e culturale si colloca nella sfera del Cigno nero, la vita fisica molto meno. Inoltre, occorre distinguere tra gli ambiti in cui i Cigni neri sono al tempo stesso imprevedibili e carichi di conseguenze significative e quelli in cui gli eventi rari non sono fonte di serie preoccupazioni, sia perché sono prevedibili, sia perché le loro conseguenze sono minime.
- Ciò che non è misurabile e non prevedibile rimarrà non misurabile e non prevedibile, a prescindere dal numero di ricercatori dai nomi russi e indiani che metterete al lavoro, e da quello di e-mail minatorie che riceverò. Nell’area del Cigno nero esiste un limite alla conoscenza che non può mai essere sfiorato, indipendentemente dal grado di sofisticazione raggiunto dalla statistica e dalla scienza della gestione del rischio.
- focalizzatevi su come uscire da quel c***o di Quarto quadrante–«Quarto quadrante» è il nome scientifico che ho assegnato all’ambito del Cigno nero, quello in cui siamo molto esposti a eventi coda rari e in cui tali eventi sono impossibili da calcolare.3
- Purtroppo, a causa della modernità, la quota di Estremistan sta aumentando. Le conseguenze del tipo chi-vince-piglia-tutto stanno peggiorando: il successo di un autore, un’impresa, un’idea, un musicista, un atleta è planetario oppure non è. Questo peggiora la capacità di fare previsioni, dato che oggi nella vita socioeconomica quasi tutte le cose sono dominate dai Cigni neri. Il nostro grado di sofisticazione ci porta continuamente oltre noi stessi, creando cose che siamo sempre meno capaci di comprendere.
- LIBRO III Una visione del mondo non predittiva
- 9. Tony Ciccione e i fragilisti
- gli uomini oziosi diventano schiavi del senso di insoddisfazione e di interessi sui quali hanno scarso controllo. Più Nero aveva del tempo libero a disposizione, più si sentiva obbligato a compensare il tempo perduto colmando le lacune nei suoi interessi, nelle cose che desiderava conoscere più a fondo. E, come scoprì, la cosa peggiore se si vuole avere la sensazione di saperne un po’ di più su un argomento è cercare di approfondire tale argomento. «Più ti allontani dalla riva, più il mare diventa profondo» dice un proverbio veneziano.1 La curiosità è antifragile, come una dipendenza, ed è ingigantita dai tentativi di soddisfarla: i libri hanno la missione segreta e la capacità di moltiplicarsi, come sa bene chiunque abbia scaffali a tutta parete. Quando questo volume è stato scritto, Nero viveva in mezzo a quindicimila libri, con lo stress di doversi liberare degli scatoloni vuoti e dell’imballaggio dopo l’arrivo della spedizione quotidiana dalla libreria. Una cosa che Nero leggeva per diletto, piuttosto che per lo strano dovere-di-leggere-per-diventare-più-colto, erano i testi di medicina, per i quali nutriva una curiosità spontanea. Questa derivava dall’aver sfiorato due volte la morte, la prima a causa di un cancro e la seconda per un incidente in elicottero, esperienze che gli avevano fatto scoprire sia la fragilità della tecnologia sia i poteri di autoguarigione del corpo umano. E dunque passava un po’ del suo tempo leggendo manuali (non saggi, manuali) di medicina, oppure libri specialistici.
- Nero amava fare lunghe passeggiate nelle città antiche, senza cartina. Per deturistificare i suoi viaggi, usava il seguente metodo: cercava di inserire un po’ di casualità nel programma evitando di decidere la destinazione successiva finché non avesse passato un po’ di tempo nella precedente, facendo impazzire la sua agenzia di viaggi: quando si trovava a Zagabria, era il suo stato d’animo a determinare la tappa seguente. Perlopiù era l’odore dei posti ad attirarlo, e l’odore non può essere comunicato da un catalogo. La maggior parte del tempo in cui si fermava a New York stava seduto nel suo studio, con la scrivania sistemata contro la finestra, guardando di tanto in tanto, con aria sognante, le sponde del New Jersey al di là del fiume Hudson, e ricordando a se stesso quanto fosse felice di non vivere lì. Così fece sapere a Tony Ciccione (negli stessi termini, per nulla diplomatici) che il «non mi servi a niente» era reciproco, il che, come vedremo, non era vero.
- L’etica dello scommettere contro i creduloni verrà discussa nel Libro VII, ma esistono due scuole di pensiero. Secondo Nero, occorreva innanzitutto avvertire le persone del fatto che si stavano comportando da creduloni, mentre Tony era contrario al concetto stesso di «avvertire». «Ti derideranno» diceva «le parole vanno bene per le donnicciole». Un sistema fondato sugli avvertimenti verbali sarà dominato dai chiacchieroni-che-non-corrono-rischi. Queste persone non mostreranno rispetto per voi o le vostre idee, a meno che non vi facciate pagare. Inoltre, Tony Ciccione insisteva affinché Nero desse un’occhiata rituale all’incarnazione fisica del bottino, per esempio agli estratti conto: come abbiamo detto, questo non aveva niente a che fare con il valore finanziario e nemmeno con il potere d’acquisto delle varie voci, ma solo con il loro valore simbolico. Capiva bene perché Giulio Cesare avesse sostenuto il costo di far portare a Roma Vercingetorige, capo della ribellione gallica, e di farlo sfilare in catene, così da poter esibire la propria vittoria in modo tangibile.
- concentrarsi sulle azioni ed evitare le parole presenta anche un’altra dimensione: una sfibrante dipendenza dagli apprezzamenti altrui. Quando esprime una valutazione, la gente è crudele e ingiusta, perciò è meglio star fuori dai giochi. Siate robusti rispetto al modo in cui vi trattano gli altri.
- Nero scoprì che, per quanto potessero essere soddisfatte del loro lavoro, quelle persone-di-successo-dipendenti-dalle-parole-altrui erano prive della serenità di Tony; restavano fragili di fronte ai tributi emotivi pagati per i complimenti che non ricevevano e quelli ricevuti dagli altri, e per ciò che le persone intellettualmente inferiori avevano rubato loro. Così Nero giurò a se stesso di sottrarsi a quella situazione, con tutti i suoi rituali, nel caso avesse ceduto alla tentazione della gloria e del successo. Il bottino che Nero ricavò da quella che definiva «la scommessa di Tony Ciccione», dopo aver detratto la spesa per un’auto nuova (una Mini) e uno Swatch da 60 dollari, ammontava a una cifra da capogiro, collocata in un portafoglio i cui rendiconti gli venivano inviati mensilmente per posta da (fra tutti i posti possibili) una sede nel New Jersey, più altri tre rendiconti da paesi d’oltreoceano. Anche in questo caso, non contava la somma, ma la tangibilità di quell’azione: le cifre avrebbero potuto essere grandi un decimo, persino un centesimo, e l’effetto sarebbe rimasto lo stesso. E dunque, aprendo la busta che conteneva il rendiconto e poi portando avanti le sue attività quotidiane, restava immune al gioco del riconoscimento altrui, dimentico della presenza di quei parolai crudeli e ingiusti.
- Un uomo è degno di stima in proporzione ai rischi personali che affronta per sostenere le proprie opinioni; in altre parole, alla quantità di svantaggi a cui si espone. In sintesi, Nero credeva nell’erudizione, nell’estetica e nell’assunzione di rischi, e in poco altro. Quanto al denaro, per evitare la trappola della beneficenza Nero seguì la regola di Tony Ciccione, che consisteva nel fare donazioni sistematiche, ma non alle associazioni che sollecitavano direttamente delle offerte. E non dava mai, mai un centesimo alle organizzazioni filantropiche, anche se ammetteva la possibilità di fare un’eccezione con quelle in cui nessuno riceveva uno stipendio.
- Se non è possibile fare previsioni in generale, è però possibile presumere che coloro che si affidano alle previsioni stanno correndo più rischi, incontreranno qualche difficoltà e forse andranno anche in rovina. Perché? Perché chiunque faccia previsioni sarà fragile rispetto agli errori di previsione. Un pilota troppo sicuro di sé alla fine farà schiantare l’aereo. Le previsioni numeriche, poi, inducono le persone a correre rischi anche maggiori. Tony Ciccione è antifragile perché coglie l’immagine riflessa della sua fragile preda. Il modello di Tony Ciccione è molto semplice. Identifica le fragilità, scommette sul collasso dell’unità fragile, fa una predica a Nero e scambia insulti con lui su questioni socioculturali, rispondendo ai suoi affondi sulla vita nel New Jersey, e dopo il collasso incassa un bel po’ di soldi. Poi va a pranzo.
- 10. Il lato positivo e quello negativo di Seneca
- Seneca risolse il problema dell’antifragilità–ciò che unisce gli elementi della Triade–avvalendosi della filosofia stoica.
- La mia idea è che nel prendere decisioni la saggezza è molto più importante (non solo in senso pratico, ma anche filosofico) della conoscenza. Quando altri filosofi si cimentavano in qualche attività, giungevano alla pratica partendo dalla teoria. Aristotele, che cercò di offrire suggerimenti pratici, e, qualche decennio prima, Platone, con le sue idee sullo stato e i consigli ai governanti, in particolare a quello di Siracusa, risultarono inefficaci o provocarono disastri.
    - Tags: [[favorite\|favorite]] 
- Seneca non è altro che «questa è una cosa seria». Una volta sopravvisse a un naufragio in cui perirono altri membri della famiglia, e scrisse agli amici lettere piene di consigli più e meno concreti. Alla fine, quando si tolse la vita, seguì in modo esemplare e decoroso i principi che aveva predicato nei suoi scritti. Così, mentre l’economista di Harvard viene letto soltanto da persone che cercano di scrivere saggi accademici, che a loro volta vengono letti da altri che cercano di scrivere saggi accademici, e che (si spera) alla fine saranno inghiottiti dall’inesorabile rilevatore di ca***te della storia, Lucio Anneo, noto come Seneca il giovane, viene ancora letto da persone reali due millenni dopo la sua scomparsa.
- Il punto di vista tradizionale sullo stoicismo, in letteratura, si sofferma su una certa indifferenza nei confronti del destino, insieme ad altre idee di armonia con il cosmo che qui tralascerò. Quando Zenone di Cizio, fondatore della scuola stoica, fece naufragio (i testi antichi sono pieni di naufragi), si ritenne fortunato per essersi «alleggerito», così da allora in poi avrebbe potuto dedicarsi alla filosofia. E la frase chiave che riecheggia nell’opera di Seneca, dopo un evento avverso, è nihili perdidi, non ho perso niente. Lo stoicismo vi fa desiderare la sfida di una calamità. E gli stoici arricciano il naso di fronte al lusso: di un tizio che aveva condotto una vita sontuosa, Seneca scrisse: «È un debitore, che il suo debito sia nei confronti di un’altra persona o della fortuna».1 In quest’ottica, lo stoicismo diventa robustezza pura, poiché il raggiungimento di uno stato di inattaccabilità dalle circostanze esterne, buone o cattive che siano, e l’assenza di fragilità rispetto alle scelte del destino sono robustezza. Gli eventi casuali non ci colpiranno comunque (siamo troppo forti per perderci e non siamo bramosi di godere dei vantaggi), e dunque ci collochiamo nella colonna centrale della Triade. Ciò che scopriamo leggendo Seneca direttamente, invece che tramite i suoi commentatori, è un’altra storia. La versione dello stoicismo di Seneca è antifragilità rispetto al destino. La dea bendata non dà nessun effetto negativo, ma un sacco di opportunità positive. È vero, sulla carta lo scopo di Seneca era filosofico e consisteva nel cercare di attenersi alla tradizione stoica descritta sopra: lo stoicismo non doveva interessarsi di costi e benefici, perciò sulla carta non si poneva al livello dell’antifragilità, ma solo del senso di controllo sul proprio destino e sulla riduzione della fragilità psicologica. C’è un aspetto, però, che i commentatori hanno completamente tralasciato. Se la ricchezza è un tale fardello, e per di più superfluo, perché possederla? Perché Seneca la conservò?
    - Note: La frase nihili perdidi potrebbe essere una frase molto interessante da tatuarmi.
- gli intellettuali sono maldisposti verso l’antifragilità: per loro il mondo si ferma alla robustezza. Non so quale sia il problema, ma a loro non piace. Per questo hanno trascurato di riflettere sul fatto che Seneca voleva cogliere i vantaggi del destino, e in questo non c’è niente di sbagliato.
    - Note: Se gli stoici classici cercavano di far passare le persona dalla parte Fragile a quella Robusta della Triade, Seneca invece cercava di far passare le persona da quella Robusta a quella Antifragile e, visto che preferiva esperire invece che teorizzare lo provò prima di tutto sulla sua pelle.
      Per questo, quindi, fu uno stoico “ricco”: era indifferente alle offese ed ai pericoli del destino ma, al tempo stesso, non era indifferente ai vantaggi che poteva cogliere da questo stesso destino.
      In questo senso quindi, indifferente alla parte dannosa delle sfide ma accettando solo quella positiva, solo quella che migliora Seneca fu antifragile come un’idra.
- Il successo genera un’asimmetria: avete molto più da perdere che da guadagnare, pertanto siete fragili. Ritorniamo alla storia della spada di Damocle. Non ci sono buone nuove, ma solo un serie di brutte notizie in arrivo. Quando si diventa ricchi, il dolore provocato dalla perdita del patrimonio supera il benessere emotivo suscitato dal guadagno di altre ricchezze, perciò si inizia a vivere sotto una costante minaccia emotiva. Una persona ricca finisce per essere intrappolata dalle sue proprietà, che assumono il controllo su di lei peggiorando la qualità del sonno, aumentando la concentrazione degli ormoni dello stress nel siero sanguigno, facendo calare il senso dell’umorismo, forse addirittura facendole spuntare i peli sulla punta del naso, e altri fastidi simili. Seneca intuì che i possedimenti ci preoccupano per gli aspetti negativi, agendo così da punizione, in quanto ne diventiamo dipendenti. Solo risvolti negativi, dunque, e nessun lato positivo. Peggio ancora: dipendere dalle circostanze (o meglio dalle emozioni provocate dalle circostanze) produce una sorta di schiavitù.
- Prendete il caso in cui avete molto da perdere e poco da guadagnare. Se, per esempio, possedere mille sicli fenici in più non vi porta alcun vantaggio, mentre perdere tale somma vi fa provare un grande dolore, siete in presenza di un’asimmetria. E non è un’asimmetria buona: siete fragili. Il metodo pratico di Seneca per contrastare questa fragilità consisteva nel cancellare mentalmente le proprietà, così, nell’eventualità di una privazione, non ne avrebbe sofferto: un modo per riconquistare la libertà dalle circostanze esterne.
- Per mostrare quanto ciò sia profondamente attuale, svelerò come ho utilizzato questo tipo di stoicismo per riconquistare il controllo psicologico sulla casualità della vita. Ho sempre odiato il lavoro subordinato e la dipendenza dalle opinioni arbitrarie altrui che ne discende, soprattutto alla luce del fatto che molto di ciò che si fa nelle grandi corporation viola il mio senso etico. Pertanto, a parte un periodo di otto anni, ho sempre lavorato in proprio. Ma in precedenza, l’ultima volta che sono stato assunto, ho scritto la lettera dimissioni prima di assumere l’incarico, l’ho chiusa a chiave in un cassetto e per tutto il tempo in cui sono rimasto lì mi sono sentito libero. Allo stesso modo, quando facevo trading, una professione in cui dilaga la casualità, con continui danni psicologici che scavano a fondo nell’animo, ogni mattina mi esercitavo mentalmente a presumere che fosse successo il peggio: tutto di guadagnato, dal resto della giornata. In realtà, il metodo dell’abituarsi mentalmente «al peggio» offre vantaggi che vanno molto al di là del terapeutico, in quanto mi ha permesso di correre una serie di rischi le cui conseguenze peggiori sono chiare e prive di ambiguità, con risvolti negativi circoscritti e conosciuti. È difficile attenersi alla sana disciplina della cancellazione mentale quando le cose vanno bene, eppure è esattamente quello il momento in cui se ne ha più bisogno. Inoltre, una volta ogni tanto, come Seneca, faccio un viaggio in condizioni scomode (anche se, a differenza di lui, non sono accompagnato da «uno o due schiavi»). Una vita intelligente sta tutta in questa disposizione emotiva mirata a eliminare il dolore generato dal danno, che, come abbiamo visto, si esprime cancellando la consapevolezza della proprietà dalla nostra mente, in modo da non provare alcun dolore in caso di perdita. Così, la fugacità del mondo non ci colpirà più in modo negativo.
- lo stoicismo riguarda l’addomesticamento, e non per forza l’eliminazione, delle emozioni. Non consiste nel trasformare gli esseri umani in vegetali. Vedo il moderno saggio stoico come una persona che trasforma la paura in prudenza, il dolore in informazione, gli errori in nuovi inizi e il desiderio in iniziativa. Seneca propone un programma di addestramento completo per gestire la vita e usare le emozioni in modo adeguato, grazie a trucchi minimi ma efficaci. Per esempio, un trucchetto che uno stoico romano userebbe per separare la rabbia dall’azione legittima ed evitare di fare danni di cui in seguito potrebbe pentirsi consiste nell’aspettare almeno un giorno prima di picchiare un servo che ha commesso una trasgressione.
- Seneca ci offre anche un catalogo di comportamenti sociali: investire nelle buone azioni. Possiamo essere privati delle cose, ma non delle buone azioni e degli atti virtuosi.
- abbiamo imparato a spostarci dal lato sinistro della Triade (fragile) al centro (robusto). Ma Seneca si spinse oltre. Il filosofo disse che la ricchezza è schiava dell’uomo saggio e padrona dello stolto. Così dicendo, troncò almeno in parte con la presunta tradizione stoica: si tenne i vantaggi. A mio parere, se gli stoici precedenti avevano sostenuto di preferire la povertà alla ricchezza dobbiamo essere diffidenti verso le loro prese di posizione, che potrebbero essere soltanto vaniloqui. Dato che la maggior parte della gente era povera, potrebbero aver adattato l’idea alla situazione reale (nella storia di Talete di Mileto vedremo all’opera il concetto di uva acerba, cioè quei giochi cognitivi per cui ci si convince che l’uva che non riusciamo a cogliere sia acerba). Seneca era uomo di fatti, e non possiamo ignorare che conservò le sue ricchezze. L’aspetto basilare è che alla povertà abbia dimostrato di preferire la ricchezza senza i danni che ne derivano.
- «Il bilancio del bene fatto è semplice: è tutto nella colonna delle uscite; se qualcuno lo restituisce, si verifica un guadagno evidente [il corsivo è mio]; se non lo restituisce, non va perduto, perché io ho dato per il gusto di dare». Bilanci morali, ma pur sempre bilanci. Così giocò uno scherzo al destino: si tenne il bene e rifiutò il male, scartò i lati negativi e conservò quelli positivi. Fu dunque opportunista perché eliminò i danni del destino e, in modo poco filosofico, non si lasciò scappare i vantaggi. Questa analisi costi-benefici non è stoica nel senso comunemente inteso (a quanto pare chi studia lo stoicismo vorrebbe che Seneca e gli altri stoici la pensassero come chi studia lo stoicismo). C’è un’asimmetria tra positività e negatività. Questa è antifragilità nella sua forma più pura.2
- Riassumiamo l’asimmetria di Seneca in un’unica regola. Il concetto che ho usato prima è avere più da perdere dalle avversità. Se dagli eventi del destino avete più da perdere che da guadagnare, c’è un’asimmetria, e non del tipo buono. E si tratta di un’asimmetria universale.
    - Tags: [[favorite\|favorite]] 
- Dalle scosse, il pacco antifragile ha più da guadagnare che da perdere. Una semplice riprova: se non ho «niente da perdere», ho tutto da guadagnare, e quindi sono antifragile. Tutta la tabella 1, con le triadi collegate a settori e ambiti, può essere spiegata in questi termini. Tutto.
- Si è antifragili rispetto a una fonte di volatilità se i guadagni potenziali superano le perdite potenziali (e viceversa). Inoltre, se si hanno più vantaggi che svantaggi, si potrebbe essere danneggiati dalla mancanza di volatilità e di fattori di stress. Concludendo, come possiamo mettere in pratica questa idea, cioè la riduzione degli svantaggi e l’aumento dei vantaggi? Con la strategia «barbell»
- 11. Non sposare mai una rockstar
- La strategia «barbell» («a bilanciere» o «bimodale») è un modo per conquistare l’antifragilità e spostarsi sul lato destro della Triade.
- Il primo passo verso l’antifragilità consiste nel ridurre innanzitutto gli svantaggi, invece di aumentare i benefici, ossia nel diminuire l’esposizione ai Cigni neri negativi e lasciare che l’antifragilità naturale agisca da sola. Mitigare la fragilità non è una scelta, ma una necessità.
- La fragilità, infatti, non perdona, è come una malattia terminale. Un pacco non si rompe in circostanze avverse per poi riaggiustarsi quando vengono ripristinate le condizioni adatte. La fragilità ha la stessa caratteristica di una ruota dentata che si muove in un senso solo: l’irreversibilità del danno. Ciò che conta non è soltanto la destinazione, ma il sentiero scelto, la sequenza degli eventi, quello che gli scienziati chiamano path dependence (dipendenza dal percorso). Tale proprietà può essere illustrata in questo modo: l’esperienza che fareste operandovi di calcoli renali prima e facendo l’anestesia poi sarebbe diversa da ciò che provereste con la procedura opposta.
- Se presentati senza rendere conto della fragilità, concetti come velocità e crescita (e qualunque altra cosa legata al movimento) sono vuoti e insignificanti. Se qualcuno guida a 400 km/h per le strade di New York, quasi certamente non arriverà mai da nessuna parte: la velocità effettiva sarà esattamente di 0 km/h. Sebbene la necessità di focalizzarsi sulla velocità effettiva, e non su quella nominale, appaia evidente, c’è qualcosa nel discorso sociopolitico che nasconde un concetto così elementare. In un’ottica di path dependence non è più possibile separare la crescita economica dai rischi di recessione, il rendimento del capitale dal rischio di perdite estreme e l’«efficienza» dal pericolo di imprevisti. Il concetto di efficienza diviene di per sé piuttosto insignificante. Se un giocatore d’azzardo corre il rischio di saltare (cioè di perdere tutto), il «rendimento potenziale» della sua strategia è del tutto irrilevante.
- se una cosa è fragile, il rischio che si rompa rende irrilevante qualsiasi cosa facciate per migliorarla o per renderla «efficiente», a meno che prima non diminuiate il rischio di rottura. Come scrisse Publilio Siro, non c’è niente che possa essere realizzato sia in fretta che in sicurezza–quasi niente.
    - Note: Quando qualcosa è fragile la prima cosa da fare per renderla migliorarla non è focalizzarsi su efficienza o altri miglioramenti, la cosa prioritaria, più importante è quella di renderla meno fragile, farla andare dalla colonna sinistra della triade a quella di destra.
      Perché il sentiero della fragilità è soggetto a dipendenza del sentiero: non importa quello che fai sul sentiero, conta solo il fatto che prima o poi arriverai alla sua destinazione.
      E nel caso della fragilità la destinazione è un cigno nero che può avere la capacità di distruggere tutto quello che hai fatto in precedenza.
      Come costruire un palazzo su sabbia.
- Così come il concetto di «velocità» è irrilevante nel caso di un aereo a forte rischio di collisione, poiché sappiamo che potrebbe non arrivare a destinazione, la crescita economica in presenza di fragilità non deve essere chiamata crescita. Ma i governi non l’hanno ancora capito. Di fatto, negli anni d’oro della Rivoluzione industriale, il periodo che fece guadagnare all’Europa una posizione di dominio, la crescita fu molto modesta, inferiore all’1 per cento pro capite. Ma, per quanto fosse scarsa, era comunque una crescita robusta, a differenza della folle corsa degli stati di oggi, lanciati verso la crescita come adolescenti al volante ubriachi di velocità.
- Questo ci porta alla soluzione del bilanciere–quasi tutte le soluzioni all’incertezza assumono la forma di un bilanciere. Che cosa intendiamo per bilanciere? Questo attrezzo (una sbarra con dei pesi alle estremità, utilizzata nel sollevamento pesi) ci è utile per spiegare l’idea di una combinazione fra estremi tenuti separati, evitando il centro. Nel nostro contesto non è necessario che sia simmetrico: è semplicemente formato da due estremi, senza niente nel mezzo. Possiamo anche definirlo, in termini più tecnici, strategia bimodale, poiché, invece di avere una modalità sola e centrale, ne ha due, oppure strategia «barbell».1
- ho usato l’immagine del bilanciere per descrivere un atteggiamento duplice, che consiste nell’andare sul sicuro in alcuni ambiti (robustezza ai Cigni neri negativi) e correre tanti piccoli rischi in altri (apertura ai Cigni neri positivi), raggiungendo così l’antifragilità. Si tratta di avversione estrema al rischio da un lato e di estremo amore per il rischio dall’altro, piuttosto che dell’atteggiamento «medio» o stupidamente «moderato» nei confronti del rischio che è di fatto una tattica da creduloni (perché i rischi medi possono essere soggetti a colossali errori di valutazione). Tuttavia, a causa della sua struttura, il bilanciere produce anche una riduzione del rischio di effetti negativi: di fatto elimina il pericolo di andare in rovina. Vediamo un esempio tratto dalla finanza spiccia, ambito in cui il concetto è più facile da spiegare, sebbene sia frainteso dai più. Se tenete il 90 per cento dei fondi in forma di banale contante (ipotizzando che siate protetti dall’inflazione) o in una cosa chiamata «deposito numerario di valore» e il 10 per cento in azioni molto rischiose, anzi, estremamente rischiose, non potrete perdere più del 10 per cento, ma vi si apriranno enormi possibilità di guadagno. Chi invece investe il 100 per cento nelle cosiddette azioni a «medio» rischio corre il pericolo di perdere tutto a causa di un errore nella valutazione dei rischi.
- Abbiamo visto l’asimmetria di Seneca: si può raggiungere una situazione in cui i vantaggi superano gli svantaggi semplicemente contenendo i risultati negativi estremi (danni emotivi), piuttosto che migliorando le cose che stanno nel mezzo. Qualsiasi duplice strategia composta da estremi, che non si lasci corrompere dal centro, può essere un bilanciere: in qualche modo, tutte producono asimmetrie favorevoli.
- I sistemi biologici sono pieni di strategie «barbell». Prendete il seguente approccio all’accoppiamento, che definiremo «90 per cento ragioniere, 10 per cento rockstar» (riferisco soltanto, non giustifico). Nel regno animale, le femmine di alcune specie monogame (tra cui gli esseri umani) tendono a sposare l’equivalente di un ragioniere o di un ancor più scialbo economista, una persona stabile che possa mantenerle, e di tanto in tanto lo tradiscono con l’aggressivo maschio alfa, la rockstar, come parte di una duplice strategia. Limitano le negatività, sfruttando al tempo stesso gli accoppiamenti extraconiugali per ottenere vantaggi genetici o per divertirsi, oppure entrambe le cose.
- La realtà dimostra ampiamente che le persone temono molto le perdite minime, ma non altrettanto i rischi ragguardevoli, da Cigno nero (che sottovalutano), dal momento che tendono ad assicurarsi contro piccole perdite probabili, ma non contro quelle gravi e rare. L’esatto contrario di ciò che si dovrebbe fare.
- Esistono numerosi ambiti in cui la virtù non sta nel mezzo e vale la strategia bimodale (massima sicurezza più massimo rischio). Prendete la carriera letteraria, una delle più intransigenti, speculative, impegnative e rischiose che esistano. Tra gli scrittori francesi e di altri paesi europei è diffusa l’abitudine di cercare un impiego che richieda un impegno ridotto, per esempio da dipendente pubblico, che non genera ansia, richiede poco sforzo intellettuale e offre un posto sicuro, il tipico lavoro a basso rischio che smette di esistere non appena si esce dall’ufficio, per poi trascorrere il tempo libero a scrivere e comporre qualunque cosa si desideri, secondo i propri criteri, in massima libertà. Tra gli autori francesi c’è un numero straordinariamente basso di accademici. Al contrario, gli scrittori americani tendono a diventare esponenti dei media o dell’accademia, il che li rende prigionieri di un sistema che inquina la loro scrittura e, nel caso dei ricercatori universitari, li costringe a vivere con un’ansia costante e un effettivo imbastardimento dell’animo.
    - Note: Questa (e le righe seguenti) sono l’effettiva prova che la mia strategia “lavoro da dipendente + freelancer” sia la migliore e la più stabile.
      Era una scelta (con alcune differenze) perpetrata dai più grandi scrittori francesi ed era difatti la più stabile. C’era però una lieve differenza.
      Gli scrittori francesi infatti optavano per un lavoro da dipendente che fosse il più noioso, meno stressante possibile. In questo modo poi quando smettevano di lavorare potevano dedicarsi con energia a quello che preferivano.
      Nella mia ricerca di lavoro attuale io sto sbagliando in un certo senso: mi sto concentrando in gran parte sul cercare lavoro da UX Designer, da dipendente, con l’idea che una volta trovato io poi faccia lo stesso anche da freelancer.
      In questo modo io non faccio altro che optare per una soluzione “media” anche se ben nascosta.
      Infatti correrei nel Cigno Nero di una vita lavorativa fin troppo monotona (anche se al momento credo che lo UX Design possa essere la mia passione, questo non mi rende immune ad eventuali errori di valutazione, proprio quel tipo di errori che più rendono fragili).
      Inoltre non considero il fatto che il mio curriculum si rivela molto più ostico nell’ambito dello UX Design ed invece mi porterebbe risultati più facili per situazioni lavorative in ambito di marketing. La soluzione da implementare, applicando la strategia da bilanciere, sarebbe quella di cercare lavoro, da dipendente come social media manager, digital marketer, qualcosa di questo tipo e poi da freelancer concentrarmi sull’attività di UX Designer.
- il modello lavoro-poco-impegativo-cum-scrittura è alquanto rassicurante e si colloca subito dopo l’indipendenza economica, o forse è persino meglio dell’indipendenza economica. Per esempio, i grandi poeti francesi Paul Claudel e Saint-John Perse e il romanziere Stendhal erano diplomatici, molti scrittori inglesi erano dipendenti pubblici (Trollope era un impiegato delle poste), Kafka lavorava per una compagnia assicurativa. Meglio ancora, Spinoza realizzava lenti, il che ha permesso alla sua filosofia di rimanere completamente immune da qualsiasi forma di inquinamento accademico.
- Le professioni possono essere seriali: qualcosa di molto sicuro, poi qualcosa di speculativo. Un mio amico si è costruito una carriera molto sicura come redattore librario, durante la quale era alquanto stimato per le sue capacità. Poi, dopo circa dieci anni, l’ha completamente abbandonata per fare un lavoro speculativo e molto rischioso. Si tratta di un bilanciere nel vero senso della parola: se la speculazione dovesse fallire oppure non dovesse portargli le soddisfazioni attese, il mio amico potrà sempre tornare alla professione precedente. Questa fu anche la scelta di Seneca: all’inizio fece una vita molto attiva e avventurosa, seguita da un ritiro filosofico di scrittura e meditazione, e non da una combinazione «media» delle due. Molti «uomini d’azione» diventati «pensatori», come Montaigne, hanno realizzato un bilanciere seriale: azione pura seguita da riflessione pura. In altre parole, se devo lavorare, ritengo sia preferibile (e meno penoso) farlo intensamente per pochissime ore, e poi non far niente per il resto del tempo (ipotizzando che non far niente significhi veramente non far niente), finché non mi sento completamente riposato e desideroso di ricominciare, piuttosto che essere sottoposto al tedio, tipico dei giapponesi, di interminabili ore d’ufficio a bassa intensità di lavoro e privazione del sonno. La portata principale e il dessert sono separati. Di fatto Georges Simenon, uno degli scrittori più prolifici del XX secolo, scriveva soltanto sessanta giorni all’anno, e ne passava trecento «a far niente». Ha pubblicato più di duecento romanzi.
- Nel caso dei rischi personali, potete facilmente adottare la strategia «barbell» eliminando le possibilità di tracollo in qualunque ambito. Per quanto mi riguarda, sono assolutamente paranoico rispetto a certi rischi e molto battagliero riguardo ad altri. Le mie regole sono: niente fumo, niente zucchero (in particolare fruttosio), niente moto, niente biciclette in città o più in generale al di fuori di aree prive di traffico come il deserto del Sahara, non immischiarsi con le mafie dell’Europa orientale e non salire su un aereo che non sia guidato da un pilota professionista (a meno che non ci sia un copilota). Al di fuori di queste regole, corro ogni genere di rischi professionali e personali, in particolare quelli in cui non c’è il pericolo di lesioni fatali.
- Il mio approccio alla scrittura è il seguente: da una parte saggi divulgativi che possono essere compresi da chiunque, e dall’altra articoli tecnici, ma niente nel mezzo–come interviste, articoli di giornale e editoriali–, al di fuori di ciò che mi viene richiesto dagli editori. Il lettore ricorderà il programma di esercizi fisici del capitolo 2, che consiste nel sollevare il massimo peso possibile e poi niente, paragonato ad alternative che comportano un lavoro meno intenso ma molto più lungo in palestra. Questo, con l’aggiunta di lunghe passeggiate a sforzo zero, costituisce un bilanciere dell’esercizio fisico.
- Se una persona non vi piace, la si lascia stare oppure la si elimina dall’orizzonte, senza attaccarla verbalmente.3
- la strategia «barbell» ha l’effetto di conseguire l’antifragilità attenuando la fragilità, di eliminare i rischi di effetti dannosi, cioè un contenimento della sofferenza causata dalle avversità, conservando al tempo stesso il vantaggio dato dai potenziali guadagni.
- Ecco un’altra idea, proposta da Rory Sutherland: in Gran Bretagna, le direttive per i pazienti con lievi problemi legati all’alcol puntano a ridurne il consumo fino a rimanere entro un certo numero di grammi di alcol al giorno. Ma la politica ottimale consiste nell’evitare gli alcolici tre giorni alla settimana (dando così al fegato una lunga vacanza), per poi bere liberamente gli altri quattro.
- La maggior parte delle voci sul lato destro della Triade presenta una caratteristica del bilanciere, necessaria, ma non sufficiente. Così, proprio come lo stoicismo è un modo per addomesticare, ma non eliminare, le emozioni, il bilanciere è un modo per addomesticare, ma non eliminare, l’incertezza.
- Tommaso d’Aquino non sta citando Aristotele (che chiama «il Filosofo»), ma la sintesi araba del suo pensiero elaborata da Ibn Rushd, noto anche con il nome di Averroè, che Tommaso chiama «il Commentatore». E questo Commentatore ha provocato un sacco di danni. Il pensiero occidentale ha subito l’influenza araba molto più di quanto venga riconosciuto, mentre gli arabi postmedievali sono riusciti a sfuggire al razionalismo medievale. Questo retaggio filosofico, fondato sulla frase «la causa agente non muove senza mirare al fine», è il luogo in cui si annida l’errore umano più pervasivo, aggravato da oltre due secoli di fiducia mal riposta nella comprensione scientifica illimitata. Si tratta anche dell’errore che ci rende più fragili.
- Chiamiamo dunque fallacia teleologica l’illusione di sapere esattamente dove stiamo andando e anche dove stessimo andando in passato, e la convinzione che gli altri abbiano avuto successo in passato perché sapevano dove stavano andando.
- Il turismo, reale o virtuale, è impregnato di illusione teleologica; dà per scontata la completezza della visione e rinchiude le persone in piani difficilissimi da cambiare, mentre il flâneur modifica continuamente (e, cosa più importante, razionalmente) i suoi obiettivi a mano a mano che acquisisce nuove informazioni. Ora però un avvertimento: l’opportunismo del flâneur è ottimo nella vita e negli affari, ma non lo è affatto nelle questioni private e in quelle che riguardano altre persone. L’opposto dell’opportunismo nei rapporti umani è la lealtà, un sentimento nobile che però deve essere impiegato nei campi giusti, cioè nei rapporti umani e negli obblighi di tipo morale.
- Non chiedete mai agli altri che cosa vogliono, dove vogliono andare, dove pensano di dover andare o, peggio ancora, che cosa vorranno domani. La forza dell’imprenditore informatico Steve Jobs consisteva proprio nel non fidarsi delle ricerche di mercato e dei focus group (basati sul chiedere alla gente ciò che vuole), seguendo invece la sua immaginazione. Il suo metodo prevede che la gente non sappia che cosa vuole, finché non glielo si fornisce. Questa capacità di cambiare linea di condotta è un’opzione di cambiamento.
    - Tags: [[favorite\|favorite]] [[Readwise/Books/Antifragile#newsletter\|#newsletter]] 
- L’opzionalità ci aprirà molte porte, ma in sostanza un’opzione è ciò che ci rende antifragili e ci permette di beneficiare del lato positivo dell’incertezza, senza subire un corrispondente grave danno dal lato negativo.
- le principali risorse dell’America sono, semplicemente, la capacità di correre rischi e il ricorso all’opzionalità, ossia la non comune capacità di usare in maniera razionale il metodo per tentativi, senza vergognarsi di fallire, riprendere il progetto e fallire di nuovo. Al contrario, nel Giappone moderno la vergogna deriva proprio dal fallimento, e costringe quindi le persone a nascondere i rischi sotto il tappeto, che siano di tipo finanziario o nucleare, ottenendo piccoli vantaggi mentre stanno seduti sulla dinamite; un atteggiamento, questo, che curiosamente contrasta con il loro tradizionale rispetto per gli eroi caduti in disgrazia e per la cosiddetta nobiltà del fallimento.
- Nella Politica di Aristotele c’è un aneddoto sul matematico e filosofo presocratico Talete di Mileto. Questa storia, lunga a malapena mezza paginetta, esprime sia l’antifragilità sia la sua denigrazione, e ci introduce al concetto di opzionalità. L’aspetto più importante della storia è che Aristotele, probabilmente il filosofo più influente di tutti i tempi, capì la morale dell’aneddoto esattamente al contrario. E così hanno fatto i suoi seguaci, soprattutto dopo l’Illuminismo e la rivoluzione scientifica.
- La storia di Talete contiene molte morali, tutte collegate all’asimmetria (e al raggiungimento di un esito antifragile). Quella principale è legata al seguente resoconto di Aristotele: «Grazie alla sua conoscenza dell’astronomia aveva osservato, quando si era ancora in inverno, che ci sarebbe stato un abbondante raccolto di olive...». Dunque, per Aristotele, la ragione dichiarata era la conoscenza superiore di Talete. Conoscenza superiore? Talete si era messo nella posizione di poter sfruttare la sua mancanza di conoscenza, e la segreta proprietà dell’asimmetria. La chiave del concetto di asimmetria tra vantaggi e svantaggi è che Talete non aveva granché bisogno di capire i messaggi delle stelle. Il filosofo aveva semplicemente un contratto, che rappresenta l’archetipo di un’asimmetria, forse l’unica asimmetria esplicita che si possa trovare in forma pura. È un’opzione, «il diritto ma non l’obbligo» per il compratore e, ovviamente, «l’obbligo ma non il diritto» per l’altra parte, chiamata venditore. Talete aveva il diritto, ma non l’obbligo, di usare i frantoi nel caso ci fosse stato un incremento della domanda, mentre l’altra parte aveva l’obbligo, ma non il diritto, di fare lo stesso. Per quel privilegio Talete aveva pagato una piccola somma, con una perdita minima e un ingente reddito potenziale. Si tratta del primo vero diritto di opzione di cui siamo a conoscenza. L’opzione è veicolo di antifragilità.
- La formula contenuta nel capitolo 10 era: antifragilità uguale più da guadagnare che da perdere uguale più vantaggi che svantaggi uguale asimmetria (favorevole) uguale amante della volatilità. E se i profitti ottenuti quando avete ragione sono superiori alle sofferenze di quando avete torto, a lungo andare trarrete vantaggio dalla volatilità (e viceversa). Verrete danneggiati solo se pagherete troppo cari i diritti d’opzione per troppe volte.
- Il punto fondamentale è che non abbiamo bisogno di sapere che cosa accade quando compriamo a buon mercato, ossia quando l’asimmetria lavora per noi. Ma questa caratteristica va oltre il comprare a prezzi economici: quando abbiamo un certo margine, non occorre capire. E il margine dato dall’opzionalità sta nel fatto che i profitti sono ampi quando abbiamo ragione, cosa che rende superfluo avere ragione troppo spesso.
- L’opzione a cui mi riferisco non è diversa da quelle che definiamo con questo nome nella vita di tutti i giorni: se prendiamo le località di villeggiatura, è più probabile che la località turistica con più opzioni sia in grado di offrirvi l’attività che soddisfa i vostri gusti e che quella che ne offre di meno fallisca nell’intento. Pertanto abbiamo bisogno di meno informazioni, vale a dire meno conoscenza, circa la località che offre più opzioni.
- L’indipendenza finanziaria, quando viene sfruttata con intelligenza, può renderci robusti; ci offre delle opzioni e ci permette di fare le scelte giuste. La libertà è l’opzione più grande. Inoltre, non arriveremo mai a conoscere noi stessi, cioè i nostri veri gusti, a meno di non affrontare scelte e opzioni. Ricordate che la volatilità della vita ci fornisce informazioni sugli altri, ma anche su noi stessi. Molte persone sono povere nonostante desiderino il contrario e diventano «robuste» scrivendo la loro storia, e raccontando che essere poveri è stata una loro scelta, come se avessero avuto un’opzione. Alcuni sono sinceri, ma molti non avevano una vera opzione, se la sono costruita.
- quell’episodio illuminò Talete sulle scelte delle propria vita, su quanto fosse sincero il suo desiderio di fare filosofia. Aveva altre opzioni. E vale la pena ripetere che le opzioni, di qualunque tipo, sono vettori di antifragilità, in quanto permettono di avere più vantaggi che svantaggi.1 Finanziando la propria attività di filosofo, Talete è diventato mecenate di se stesso, raggiungendo così il livello più alto possibile: essere contemporaneamente indipendenti e produttivi dal punto di vista intellettuale. Giunto a quel punto, aveva ancora più opzioni. Non era costretto a dire agli altri (a quelli che lo finanziavano) dove stesse andando, perché forse neanche lui lo sapeva. Grazie al potere delle opzioni, non doveva farlo.
- l’incertezza aumenta il valore di tale facoltà. Se doveste affrontare un alto grado di incertezza sugli esiti futuri, con probabili forti diminuzioni (o forti aumenti) del valore degli immobili, la vostra opzione acquisterebbe valore. Più aumenta l’incertezza, più l’opzione avrà valore. Anche in questo caso si tratta di un’opzione incorporata, nascosta, poiché questa facoltà non ha un costo.
- Ecco una proprietà dell’opzione: non si cura del risultato medio, ma solo di quelli favorevoli (dato che, al di là di un certo punto, gli effetti negativi non contano). Gli autori, gli artisti e persino i filosofi se la cavano molto meglio se hanno un piccolo gruppo di fanatici che li segue piuttosto che un nutrito gruppo di persone che apprezza il loro lavoro. Il numero di persone che non amano la loro opera non conta: non esiste l’opposto di un’azione come comprare il vostro libro o l’equivalente di perdere punti in una partita di calcio, e tale assenza di attività negativa nelle vendite dei libri offre all’autore una certa dose di opzionalità.
- Libri a parte, considerate questa semplice euristica: il vostro lavoro, le vostre idee, che si tratti di politica, arte o di altri campi, sono antifragili se, invece di avere il 100 per cento di persone che reputa accettabile o moderatamente encomiabile ciò che fate, avete un’alta percentuale di persone che detesta (anche con forza) voi e il vostro messaggio, unita a una bassa percentuale di sostenitori estremamente leali ed entusiasti. Le opzioni amano la dispersione dei risultati e non si curano troppo della media.
- L’ex rettore di Harvard, Larry Summers, spiegando una sua versione di questo concetto, si è messo (goffamente) nei guai e, in seguito alle proteste suscitate, ha perso il lavoro. Stava cercando di dire che uomini e donne hanno pari intelligenza, ma che la popolazione maschile mostra più variazioni e dispersione (e dunque volatilità): ci sono più uomini molto stupidi e più uomini molto intelligenti. Secondo Summers, ciò spiegava perché il genere maschile fosse sovrarappresentato nella comunità scientifica e intellettuale (e anche perché lo fosse nelle prigioni o nei casi di fallimento). Il numero di scienziati di successo dipende dalle «code», cioè dagli estremi, piuttosto che dalla media. Esattamente come un’opzione non si cura dei risultati negativi o un autore non si preoccupa di chi lo odia. Oggi nessuno ha il coraggio di dichiarare l’ovvio: lo sviluppo della società potrebbe non derivare da un accrescimento in stile asiatico della media, ma dall’aumento del numero di persone nelle «code», cioè di quel piccolo, piccolissimo numero di individui che corrono rischi e sono abbastanza folli da avere idee proprie, quelli che possiedono la rara dote dell’immaginazione, l’ancor più rara qualità del coraggio e che fanno accadere le cose.
- Se «disponete di opzionalità», non avete un gran bisogno di ciò che viene comunemente chiamato intelligenza, conoscenza, acume, abilità, né di tutte quelle cose complicate che avvengono nei vostri neuroni. Non occorre avere ragione spesso, infatti. È sufficiente possedere la saggezza di non fare cose stupide che ci danneggiano (e dunque fare alcune omissioni) e di riconoscere i risultati positivi quando si verificano. (La chiave è che non è necessario valutarli prima, ma solo dopo che li si è raggiunti.)
- Chiameremo il metodo per tentativi sperimentazione laddove presenti piccoli errori e grandi profitti.
- Meccanismo del metodo per tentativi simile all’opzione (modello di fallimento rapido), ossia sperimentazione convessa. Errori a basso costo, con perdite massime note e grande profitto potenziale (infinito). Caratteristica fondamentale dei Cigni neri positivi: i profitti sono illimitati (al contrario di quanto accade con un biglietto della lotteria) o, meglio, hanno un limite sconosciuto; tuttavia, le perdite derivanti dagli errori sono limitate e note.
- Per riassumere il concetto, osservate questa descrizione di opzione: Opzione = asimmetria + razionalità La razionalità consiste nel tenere ciò che è buono e abbandonare ciò che non lo è, sapendo di trarre profitto. Come abbiamo visto, la natura dispone di un filtro che le permette di tenere il bambino sano e disfarsi di quello malato. La differenza tra antifragile e fragile sta proprio qui. Il fragile non ha opzioni, ma l’antifragile deve scegliere il meglio, cioè l’opzione migliore.
- l’attributo più portentoso della natura è la razionalità con cui seleziona le proprie opzioni e trattiene il meglio, grazie al processo per tentativi implicito nell’evoluzione. Al contrario del ricercatore, che non osa fare niente di diverso, la natura vede un’opzione (l’asimmetria) quando le si presenta. E dunque dà un giro di vite: i sistemi biologici vengono bloccati in uno stato migliore del precedente, in base alla path dependence che ho citato più sopra. Nel metodo per tentativi, la razionalità consiste nel non rifiutare ciò che si dimostra notevolmente migliore di quello che si aveva prima.
- Ma a causa della dipendenza dall’ambito che regna nelle nostre teste, non siamo in grado di riconoscere le opzioni in altri contesti, dove queste tendono a essere vendute sottoprezzo o addirittura regalate.
- Un’opzione si cela dove noi non vogliamo che lo faccia. Lo ribadisco, le opzioni traggono vantaggio dalla variabilità, ma anche da situazioni in cui gli errori comportano costi limitati. Dunque questi errori sono come opzioni: nel lungo periodo, gli errori fortunati determineranno dei profitti, quelli sfortunati porteranno delle perdite. Si tratta esattamente della contingenza di cui approfittava Tony Ciccione: certi modelli possono produrre solo errori sfortunati, in particolare quelli dei derivati e di altre cose che rendono fragili.
    - Note: Gli errori ed i fallimenti, in pratica, sono opzioni e quando un’opzione è positiva allora genera risultati positivi, quando invece è negativa no.
      Ma la natura “positiva” o “negativa” di una opzione/errore come si determina? Dipende dal modello (Se fragile o antifragile)?
- longshot bias o «effetto lotteria», per la quale la gente esagera e paga un prezzo troppo alto puntando su eventi improbabili nei casinò e in tutte le situazioni che implicano una scommessa.
- Correre dei rischi non significa giocare d’azzardo, e l’opzionalità non è un biglietto della lotteria.
    - Note: Eh ok ma come si fa a capire quando i rischi possono essere antifragili e quando invece ci conducono a posizioni fragili?
- le aziende con opzionalità negativa (vale a dire l’opposto dell’avere opzionalità), come le banche, hanno avuto nel tempo un rendimento pessimo: periodicamente, a causa dei crac, le banche perdono ogni centesimo guadagnato dai tempi della loro fondazione.
- Persino i sistemi politici seguono una certa forma di sperimentazione razionale, quando le persone sono razionali e dunque scelgono l’opzione migliore: i romani hanno costruito il loro sistema politico grazie agli esperimenti, e non alla «ragione». Polibio, nelle sue Storie, paragona il legislatore greco Licurgo, che costruì il proprio sistema politico quando era «ancora indenne alle avversità», ai romani, più empirici, che lo fecero qualche secolo dopo, «non in forza di un ragionamento [corsivo mio], ma attraverso molte lotte e vicissitudini, scegliendo il meglio sempre e solo sulla base della conoscenza maturata nei rovesci della fortuna».
- In questo capitolo abbiamo approfondito questo concetto e presentato un esempio di tale asimmetria nelle opzioni, attraverso le quali, volendo, è possibile mettere a frutto il lato positivo senza subire quello negativo. L’opzione è l’arma dell’antifragilità. L’altro punto importante del capitolo e del Libro IV è che un’opzione è un sostituto della conoscenza: di fatto non capisco bene che cosa si intenda per conoscenza sterile, dato che la conoscenza è necessariamente confusa e sterile. Pertanto propongo l’ardita ipotesi per cui molte delle cose che secondo noi derivano dall’abilità dipendono in realtà dalle opzioni, ma da opzioni ben sfruttate, come nel caso di Talete (e in natura), e non da ciò che pretendiamo di chiamare comprensione.
- 13. Insegnare agli uccelli a volare
- Noi esseri umani manchiamo di immaginazione, al punto che non sappiamo nemmeno che aspetto avranno le cose importanti di domani. Utilizziamo la casualità per nutrirci di scoperte, ed è per questo che l’antifragilità è necessaria. La storia della ruota è ancora più umiliante di quella della valigia: ci viene continuamente ricordato che i popoli mesoamericani non inventarono la ruota, e invece lo fecero. Avevano le ruote, ma le avevano applicate soltanto ai giocattoli dei loro figli. È un po’ come la storia della valigia: i maya e gli zapotechi non hanno fatto il grande salto che portava all’applicazione della loro invenzione. Hanno usato una grande quantità di manodopera, granturco e acido lattico per spostare su spazi pianeggianti, ideali per far andare carri a mano e carretti, le enormi lastre di pietra che compongono le loro piramidi. Le facevano persino scorrere su tronchi di legno. Nel frattempo, i loro bambini spingevano i giocattoli a rotelle sui pavimenti di stucco
- Il caso infatti opera su due livelli: invenzione e applicazione. Il primo punto non è proprio sorprendente, anche se minimizziamo il ruolo della fortuna, soprattutto quando si tratta delle nostre scoperte. Tuttavia, per capire il secondo mi ci è voluta una vita: l’applicazione non discende necessariamente dall’invenzione. Anche questa richiede una certa dose di fortuna e le circostanze adeguate. La storia della medicina è costellata di strani casi in cui la scoperta di una cura è stata seguita molto tempo dopo la sua implementazione, come se le due imprese fossero completamente separate e la seconda molto più difficile della prima. Il semplice atto di mettere qualcosa sul mercato impone di lottare contro una serie di signornò, amministratori, eleganti teste vuote, individui pedanti e montagne di dettagli che ti sommergono, oltre che, talvolta, contro lo sconforto. In altre parole, bisogna identificare l’opzione (ripeto, c’è una certa cecità rispetto alle opzioni). In momenti del genere tutto ciò che occorre è la saggezza di rendersi conto di ciò che si ha tra le mani.
- Esiste infatti una categoria di cose che possiamo chiamare mezze invenzioni: spesso trasformarle in invenzioni vere e proprie è una conquista. A volte ci vuole un visionario per capire come utilizzare una scoperta, grazie al punto di vista che solo ed esclusivamente una persona del genere può avere. Prendiamo per esempio il mouse del computer, o quella che viene chiamata interfaccia grafica: ci è voluto Steve Jobs perché arrivassero sulla vostra scrivania, poi è arrivato il laptop (soltanto lui è riuscito a cogliere la dialettica tra immagini ed esseri umani), poi l’aggiunta del sonoro per una comunicazione «trilettica». Sono tutte cose evidenti che all’inizio sono state ignorate.
- La storia della valigia è tornata a tormentarmi quando, osservando una tazzina da caffè di porcellana, mi sono accorto che esisteva una definizione semplice di fragilità, un’euristica di riprova pratica e diretta, dunque: più la scoperta è semplice e ovvia, meno siamo in grado di arrivarci attraverso metodi complicati. La chiave sta nel fatto che le cose importanti possono essere colte solo con la pratica. Quante di queste euristiche semplici e banali ci stanno guardando negli occhi in questo preciso istante, ridendo di noi che non le vediamo?
- l’antifragilità (grazie agli effetti di asimmetria del metodo per tentativi) soppianta l’intelligenza. Tuttavia, un po’ di intelligenza è indispensabile.
- la storia della tecnologia ci dice che questa capacità di sfruttare le opzioni che ci vengono offerte dall’antifragilità non è assicurata: le cose possono rimanere lì a guardarci per molto tempo senza che noi le notiamo. Abbiamo visto l’intervallo di tempo trascorso tra l’invenzione della ruota e il suo utilizzo. I ricercatori in campo medico lo chiamano translational gap, vale a dire l’arco di tempo tra l’effettiva scoperta e la prima implementazione. A causa dell’eccesso di rumore e di interessi accademici, tale intervallo è al giorno d’oggi in aumento,
- non ritengo che contrastare la nuova tecnologia sia necessariamente irrazionale: se riteniamo di avere un quadro incompleto della situazione, attendere che superi l’esame del tempo potrebbe essere un approccio valido. La gestione naturalistica del rischio consiste esattamente nel far questo. Tuttavia, è totalmente irrazionale rimanere arroccati su una vecchia tecnologia che non è per nulla naturalistica, ma palesemente dannosa, oppure non passare a una nuova tecnologia (come la ruota sotto la valigia) palesemente priva di effetti collaterali, al pari di quella vecchia. Inoltre, opporsi all’abbandono di tali tecnologie è da incompetenti e criminali (come dico sempre, eliminare qualcosa di non naturale non ha effetti collaterali a lungo termine; in genere tale azione non comporta iatrogenesi).
- Il metodo per tentativi ha un aspetto di primaria importanza che la gente pare non capire: non è realmente casuale, anzi: grazie all’opzionalità, richiede una certa razionalità. Occorre essere intelligenti per riconoscere il risultato positivo e sapere che cosa eliminare. E occorre essere razionali anche per non rendere il metodo per tentativi del tutto casuale. Se state cercando il portafogli in salotto per tentativi, eserciterete la razionalità evitando di guardare due volte nello stesso posto. In molte ricerche, ogni prova e ogni fallimento forniscono informazioni supplementari, ciascuna più valida della precedente, se sapete che cosa non funziona, o dove non è il portafogli. Con ogni tentativo ci si avvicina a qualcosa, ipotizzando un ambiente in cui una persona sappia esattamente quello che sta cercando. Grazie a un tentativo che non dà risultati, possiamo capire passo per passo dove andare.
- investitori (come i miei dell’epoca, dato che mi dedicavo ancora al trading) erano perlopiù incapaci di comprendere che, per un cacciatore di tesori, un settore «sbagliato» (che significa spese di ricerca senza nessun ritrovamento) non era fonte di angoscia, come sarebbe stato nel caso di un lavoro con entrate costanti, per esempio quello di un dentista o di una prostituta. A causa di una certa dipendenza dall’ambito mentale, la gente spende soldi per comprare, che so, mobili da ufficio, chiamandoli non «perdita» ma investimento, eppure considera il costo della ricerca una «perdita».
- Il metodo di Stemm è il seguente. Analizza in maniera accurata la zona in cui dovrebbe trovarsi la nave. I dati vengono poi sintetizzati su una mappa, in cui vengono disegnati dei riquadri di probabilità. Poi si individua l’area di ricerca, tenendo presente che, prima di spostarsi in un’area con minori probabilità di riscontro, occorre essere sicuri che il naufragio non sia avvenuto nella zona esaminata per prima. Sembra un procedimento casuale, ma non lo è. È come cercare un tesoro in casa propria: ogni tentativo ha probabilità sempre maggiori di ottenere un risultato, ma solo se siamo certi che la zona in cui abbiamo già cercato non nasconda il tesoro.
- Tra coloro che hanno compreso almeno una versione (ridotta) dell’idea per cui il metodo per tentativi generalizzato produce... errori–senza però cogliere del tutto il concetto di asimmetria (o di quella che, a partire dal capitolo 12, abbiamo chiamato opzionalità)–c’è l’economista Joseph Schumpeter. Questi intuì la necessità che alcune cose si rompano perché il sistema migliori, un concetto definito «distruzione creatrice», sviluppato, tra i tanti, dal filosofo Karl Marx e scoperto, come mostreremo nel capitolo 17, da Nietzsche. Ma leggendo Schumpeter si capisce che egli non ragionava in termini di incertezza e opacità; era completamente travolto dall’interventismo, nell’illusione che i governi potessero innovare a forza di decreti,
- Considerate questi due tipi di conoscenza. Il primo non è «conoscenza» vera e propria; il suo carattere ambiguo ci impedisce di associarlo alle definizioni rigorose di tale nozione. È un modo di fare le cose che non possiamo realmente esprimere in un discorso chiaro e diretto (talvolta chiamato apofatico) ma che malgrado ciò mettiamo in pratica, e per giunta bene. Il secondo tipo è più simile a quella che chiamiamo «conoscenza»: è ciò che si acquisisce a scuola, in cui ci si può laureare, che si può codificare, è spiegabile, accademizzabile, razionalizzabile, formalizzabile, teorizzabile, sovietizzabile, burocratizzabile, harvardificabile, dimostrabile ecc. L’errore del razionalismo ingenuo porta a sovrastimare il ruolo e la necessità della conoscenza di secondo tipo, quella accademica, nelle questioni umane, e a degradare quella non codificabile, più complessa, intuitiva o fondata sull’esperienza.
- Recentemente ho cercato delle definizioni di tecnologia. La maggior parte dei testi la definisce come «l’applicazione della conoscenza scientifica a progetti pratici», il che ci porta a credere in un flusso di conoscenza che va perlopiù, o addirittura in modo esclusivo, dalla nobile «scienza» (organizzata intorno a un nucleo sacerdotale di persone i cui nomi sono preceduti da titoli) all’infima pratica (svolta da persone non iniziate, prive dei successi intellettuali necessari per diventare membri del nucleo sacerdotale). Di conseguenza, i testi presentano lo sviluppo della conoscenza in questo modo: la ricerca pura produce conoscenza scientifica, che a sua volta genera tecnologie, che a loro volta portano alle applicazioni pratiche, che a loro volta conducono alla crescita economica e ad altre questioni con una parvenza di interesse. Il profitto che deriva dall’«investimento» in ricerca pura sarà in parte diretto a ulteriori investimenti nella ricerca, e i cittadini prospereranno e si godranno i frutti di tale ricchezza-derivata-dalla-conoscenza grazie ad automobili Volvo, settimane bianche, dieta mediterranea e lunghe escursioni estive in parchi pubblici splendidamente conservati. Questo è ciò che viene definito «modello lineare baconiano», dal nome del filosofo della scienza Francis Bacon; ne adatterò la formulazione presentata dallo scienziato Terence Kealey (il quale, fatto importante, essendo biochimico è uno scienziato pratico, non uno storico della scienza) in questi termini: Accademia → Scienze e tecnologia applicate → Pratica
- Pensate al seguente evento: un gruppo di ieratici personaggi (di Harvard o di qualche posto simile) insegnano il volo agli uccelli. Immaginate uomini calvi sulla sessantina, con lunghe vesti nere, che officiano in un inglese pieno di tecnicismi, con tanto di equazioni qua e là. Gli uccelli volano, che fantastica conferma! Il gruppo si precipita al dipartimento di ornitologia a scrivere libri, articoli e resoconti in cui si afferma che gli uccelli hanno obbedito, in un’impeccabile inferenza causale. A questo punto il dipartimento di ornitologia di Harvard è indispensabile per far volare gli uccelli. Grazie al suo contributo, otterrà i fondi governativi per la ricerca. Matematica → Tecnologie di navigazione ornitologica e di sbattimento delle ali → Gli uccelli (ingrati) volano Per di più, gli uccelli non scrivono saggi e libri del genere, presumibilmente perché sono soltanto uccelli, perciò non sentiamo mai la loro campana. Intanto, i sacerdoti continuano a diffondere la loro versione della storia tra le nuove generazioni di umani, che sono del tutto inconsapevoli della situazione antecedente ai corsi harvardiani. Nessuno mette in dubbio la possibilità che gli uccelli non abbiano bisogno di lezioni, e nessuno ha alcun incentivo a osservare quanti uccelli riescano a volare senza ricevere un simile aiuto dal fantastico establishment scientifico. Il problema è che, sebbene ciò che ho appena descritto appaia ridicolo, se cambiamo ambito diventa ragionevole. Chiaramente, non pensiamo certo che gli uccelli imparino a volare grazie agli ornitologi, e se qualcuno avesse simili convinzioni avrebbe qualche problema a convincere gli uccelli. Ma se antropomorfizziamo il concetto e sostituiamo «gli uccelli» con «gli uomini», perché l’idea che le persone possano imparare a fare le cose grazie a un corso diventa plausibile? Quando si tratta dell’opera dell’uomo, improvvisamente la faccenda ci appare ambigua. E così l’illusione continua a crescere e ogni cosa, dai finanziamenti governativi al gettito fiscale, e alle lievitanti (e autoalimentanti) burocrazie di Washington, si dedica ad aiutare gli uccelli a volare meglio. I problemi sorgono quando la gente inizia a tagliare i finanziamenti e si scatena un’ondata di accuse: stiamo uccidendo gli uccelli perché non li aiutiamo a volare.
- non siamo in grado di cogliere la possibilità che esista un processo alternativo, o un ruolo di tale processo, che si configura come un ciclo: Sperimentazione (antifragile) → Euristiche (tecnologia) → Pratica e apprendistato → Sperimentazione (antifragile) → Euristiche (tecnologia) → Pratica e apprendistato...
- L’illusione sovietico-harvardiana (insegnare il volo agli uccelli e credere che le lezioni siano la causa di tale meravigliosa capacità) fa parte di una classe di illusioni causali chiamate «epifenomeni». Di che cosa si tratta? Quando si passa un po’ di tempo sul ponte di una nave o al posto di manovra con una grande bussola davanti, a volte si ha l’impressione che la bussola diriga la nave, invece di rifletterne semplicemente la direzione. Insegnare-il-volo-agli-uccelli è un esempio di convinzione epifenomenica: assistiamo alla pubblicazione di una grande quantità di ricerche accademiche nei paesi ricchi e sviluppati, e veniamo spinti a pensare acriticamente che sia la ricerca a generare ricchezza. In un epifenomeno, in genere non si osserva A senza osservare anche B, perciò si tende a pensare che A causi B o che B causi A, a seconda del contesto culturale o di ciò che appare plausibile al giornalista locale.
- Ed è facile comprendere la trappola con cui si lascia che tali epifenomeni alimentino l’azione per poi giustificarla a posteriori. Un dittatore, esattamente come un governo, si sentirà indispensabile perché l’alternativa non è chiaramente visibile, oppure è nascosta da particolari gruppi d’interesse. La Federal Reserve Bank degli Stati Uniti, per esempio, può seminare scompiglio nell’economia e al tempo stesso essere convinta della propria efficacia. Le persone temono l’alternativa.
    - Tags: [[favorite\|favorite]] 
- Ogni volta che si verifica una crisi economica, si incolpa l’avidità, il che ci induce a pensare che se potessimo risalire alle radici della cupidigia ed estirparla dalla vita le crisi verrebbero eliminate. Inoltre, siamo portati a credere che l’avidità sia qualcosa di nuovo, visto che queste burrascose crisi economiche sono una novità. Siamo di fronte a un epifenomeno: la cupidigia è molto più antica della fragilità dei sistemi. Tornando il più indietro possibile nella storia, si vedrà che è sempre esistita. Dall’accenno di Virgilio alla «fame d’oro» e dall’espressione «radix malorum est cupiditas» (dalla versione latina del Nuovo Testamento), risalenti a più di venti secoli fa, sappiamo che gli stessi problemi di avidità si sono presentati nel corso dei secoli, e ovviamente senza alcun rimedio, nonostante la varietà di sistemi politici che abbiamo sviluppato da allora. Il romanzo di Anthony Trollope La vita oggi, pubblicato quasi un secolo e mezzo fa, contiene la stessa denuncia della ricomparsa della cupidigia e dei truffatori che avevo sentito fare nel 1988, quando si gridava al «decennio avido», e nel 2008, quando si chiamava in causa «l’avidità del capitalismo». Con sorprendente regolarità, la cupidigia è vista come qualcosa a) di nuovo e b) di curabile. Si tratta di un approccio da letto di Procuste; non possiamo cambiare gli esseri umani con la stessa facilità con cui possiamo costruire sistemi a prova di avidità, e nessuno pensa a soluzioni semplici.1
- Possiamo scovare epifenomeni nel discorso culturale osservando la sequenza degli eventi, e verificando se l’uno precede sempre l’altro.
- Nelle situazioni epifenomeniche, si finisce per vedere insieme A e B. Ma se si affina l’analisi prendendo in considerazione la sequenza, introducendo così la dimensione temporale (che cosa avviene per primo, A o B?), e si analizzano i fatti, allora si comprende se davvero A causa B. Inoltre, Granger ebbe l’ottima idea di studiare le differenze, ossia i cambiamenti in A e B, e non solo i livelli di A e B. Se da un lato non credo che il metodo di Granger possa portarmi a sostenere con certezza che «A causa B», sono però convinto che possa aiutarmi a dimostrare la falsa causalità e a dire che «l’affermazione secondo cui B causa A è sbagliata», oppure non è sufficientemente provata dalla sequenza.
- L’importante differenza tra teoria e pratica consiste esattamente nell’individuare la sequenza di eventi e tenerla in memoria. Se viviamo la nostra vita in avanti, ma la ricordiamo a ritroso, come osservò Kierkegaard, allora i libri esasperano questo effetto: i nostri ricordi, ciò che impariamo e l’istinto contengono delle sequenze. Una persona che oggi guardi agli eventi senza averli vissuti sarà portata a crearsi un’illusione di causalità, perlopiù in seguito al disorientamento provocato dalla sequenza di eventi. Nella vita reale, nonostante tutti i bias, non ci troviamo di fronte allo stesso numero di asincronie che si manifestano allo studente di storia.
- Ecco un utile espediente per scovare la falsa causalità: non sono ancora morto, ma già assisto a distorsioni della mia opera. Gli autori teorizzano sulle fonti delle mie idee, come se la gente leggesse i libri e poi si facesse delle idee, e non si chiedono se per caso non sia il contrario: cerchiamo libri che supportino i nostri modelli mentali.
- La selezione implica opzionalità: chi racconta una storia (e la pubblica) ha il vantaggio di poter mostrare gli esempi che la confermano e ignorare completamente il resto–e maggiori saranno la volatilità e la dispersione, più rosea sarà la storia migliore (e più nera la peggiore). Chi ha opzionalità (cioè il diritto di scegliere la storia da narrare) racconta soltanto ciò che si confà al suo scopo. Si prendono i lati positivi di una storia e si nascondono quelli negativi, così sembrerà che conti solo ciò che è sensazionale. Il mondo reale si basa sull’intelligenza dell’antifragilità, ma nessuna università lo accetterebbe, proprio come gli interventisti non accettano che le cose possano migliorare senza il loro intervento.
- La democrazia è epifenomenica? Stando a quanto si dice, la democrazia funziona grazie alla consacrata capacità degli elettori di decidere in maniera razionale. Tenete presente, però, che la democrazia potrebbe essere del tutto incidentale rispetto a qualcos’altro, un effetto collaterale del fatto che le persone amano dare il proprio voto per ragioni completamente oscure, così come amano esprimere se stesse solo per il gusto di farlo. (Una volta ho posto questa domanda a un convegno di scienza politica e non ne ho ricavato assolutamente nulla, al di là di sguardi vuoti da nerd: nemmeno un sorriso.)
- 14. Quando due cose non sono «la stessa cosa»
- La gente di Amioun reagisce bene solo quando viene scossa». Questa è antifragilità.
- cerchiamo cioè di capire se è vero che la conoscenza indotta dagli studi conduca alla prosperità. Una seria indagine empirica (dovuta perlopiù a un certo Lant Pritchet, a quel tempo economista della Banca mondiale) non mostra alcuna prova del fatto che aumentare il livello generale di istruzione faccia crescere il reddito di un paese. Sappiamo però che è vero il contrario, cioè che la ricchezza porta a un incremento dell’istruzione: non è un’illusione ottica. Non è necessario ricorrere alle cifre della Banca mondiale, possiamo ricavare questa conclusione anche restando in poltrona. Identifichiamo la direzione della freccia: Istruzione → Ricchezza e crescita economica oppure Ricchezza e crescita economica → Istruzione La prova è facile da identificare, si trova proprio davanti ai nostri occhi. Possiamo ottenerla osservando i paesi ricchi e con un certo grado di istruzione, e valutando quale condizione abbia preceduto l’altra.
- mi chiedo perché la gente non comprenda questa verità lapalissiana, ossia l’effetto che possiamo definire giocati dal caso: confondere un collegamento generico con un legame causale, vale a dire dedurre immediatamente che se i paesi ricchi hanno un alto livello d’istruzione sia questa a renderli tali, senza nemmeno controllare se è vero. Siamo di fronte a un altro epifenomeno. (L’errore di ragionamento deriva in parte da una pia illusione, dato che l’istruzione è considerata una cosa «buona»; mi chiedo perché le persone non compiano l’associazione epifenomenica tra la ricchezza di un paese e qualcosa di «cattivo», per esempio la decadenza, e non deducano che anche la decadenza o qualche altra malattia legata alla prosperità, come un alto tasso di suicidi, possano generare agiatezza.) Non sto dicendo che l’istruzione sia superflua: fornisce credenziali utili per la carriera, ma su scala nazionale tale effetto viene annullato. L’istruzione rende stabile il reddito delle famiglie da una generazione all’altra. Un commerciante accumula denaro, poi i suoi figli vanno alla Sorbona e diventano medici o magistrati. La famiglia conserva la propria agiatezza perché le lauree consentono ai suoi membri di rimanere nella classe media ben dopo l’esaurimento delle ricchezze di famiglia. Ma questi effetti non valgono per le nazioni. Inoltre, Alison Wolf ha svelato il salto logico con cui si passa dal dato di fatto che è difficile immaginare la Microsoft o la British Aerospace senza conoscenze d’avanguardia all’idea che più istruzione significhi più ricchezza. «La semplice relazione univoca che tanto affascina i nostri politici e commentatori–spesa per l’istruzione uguale crescita economica–non esiste. Inoltre, quanto più è ampio e complesso il settore educativo, tanto meno appaiono evidenti i suoi legami con la produttività.»
- non sto sostenendo che la conoscenza non sia importante; il mio scetticismo è diretto a quel tipo di conoscenza mercificata, preconfezionata e dorata che si può comprare al mercato e usare per farsi pubblicità. Inoltre, permettetemi di ricordare al lettore che erudizione e istruzione formale non sono la stessa cosa.
- Non sto affermando, e tengo a sottolinearlo, che le università non generino alcuna conoscenza e non contribuiscano alla crescita (al di fuori, ovviamente, di quasi tutta la teoria economica standard e altre superstizioni che ci ostacolano); quello che sostengo è che il loro ruolo è oltremodo gonfiato, e che i loro membri sfruttino la nostra credulità stabilendo legami causali errati, basati perlopiù su impressioni superficiali.
- I documenti storici dimostrano che il governo britannico, solo cinquant’anni fa, in merito all’istruzione si poneva obiettivi diversi da quelli che abbiamo oggi: la diffusione di valori positivi, l’educazione civica e l’apprendimento, non la crescita economica (a quel tempo non erano creduloni)–tesi sostenuta anche da Alison Wolf. Analogamente, nell’antichità si imparava per il gusto di imparare, per diventare persone in gamba, con cui valeva la pena parlare, non per accrescere le riserve aurifere nei forzieri ben sorvegliati della città. Gli imprenditori, soprattutto quelli del settore tecnico, non sono necessariamente le persone ideali con cui cenare. Vorrei ricordare un’euristica che ho usato nel mio precedente lavoro per assumere dipendenti (definita «separare quelli che, in un museo, guardano il Cézanne appeso alla parete da quelli che si concentrano sul contenuto della pattumiera»): più la loro conversazione è interessante, più sono colti, più saranno indotti a pensare di poter essere efficaci sul lavoro (gli psicologi lo chiamano «effetto alone»: è l’errata convinzione che l’abilità nello sci, tanto per fare un esempio, si traduca infallibilmente nella capacità di gestire un laboratorio di ceramica o un reparto di banca, oppure che un bravo giocatore di scacchi possa essere un abile stratega nella vita reale).1
    - Note: La difficoltà del sistema scolastico, il motivo per cui è considerato fallimentare è da individuarsi nel modo in cui ormai è costruito in maniera tale da far uscire persone che siano capaci di aumentare il PIL, capaci di rendere quindi il proprio Paese più ricco tramite l’assunzione a lavoro.
      La questione, inoltre, si aggrava perché si crede di fornire all’erudizione, qualcosa che di fatto risulta difficile misurazione, la possibilità di essere misurata tramite l’effetto alone: se uno studente si laurea presto, in tempo, ottimi voti allora questo in funzione di un “effetto alone” sarà capace di trovare rapidamente lavoro e migliorare il PIL nazionale.
      Questa prospettiva è del tutto errata perché innanzitutto non vi è legame di diretta causalità tra istruzione e PIL, inoltre l’erudizione non può essere misurata, tantomeno se la si fraintende con istruzione formale e sull’effetto alone di quest’ultima si spera di produrre individui capaci di migliorare il PIL.
      Nella maggior parte dei casi, infatti, questi non saranno capaci di integrarsi bene nel mondo del lavoro perché il loro effetto alone è quello di una istruzione formale e questi elementi non corrispondono a serie capacità produttive allo stesso modo in cui essere grandi maestri di scacchi non equivale ad essere grandi strateghi nella vita reale.
      C’è inoltre da considerare il fatto che il suddetto effetto alone può essere facilmente “pompato” tramite furbate, tramite la capacità di accrescere il rumore, tramite una parlantina ben marcata ed in questo caso la situazione di fragilità produttiva è ancora più accentuata.
- Data l’assenza di un metro oggettivo per misurare il successo e di forze di mercato, i burocrati vengono invece scelti in base all’«effetto alone» trasmesso dalla superficialità e dall’eleganza. L’effetto collaterale è che diventano conversatori più abili. Sono praticamente certo che a una cena con un dipendente delle Nazioni Unite si trattino argomenti più interessanti rispetto a quanto accadrebbe con uno dei cugini di Tony Ciccione o con un imprenditore informatico ossessionato dai circuiti. Osserviamo meglio questo difetto del pensiero.
- In uno dei rari libri di finanza che non vendono fumo, dal didascalico titolo What I Learned Losing a Million Dollars («Quello che ho imparato perdendo un milione di dollari»), il protagonista fa una grande scoperta. Osserva come un tizio di nome Joe Siegel, uno dei commercianti di maggior successo di un prodotto chiamato «legna verde», pensasse di avere a che fare con legname dipinto di verde (e non tagliato di fresco, e di conseguenza detto «verde» perché non essiccato). E scambiare quella roba era la sua professione! Nel frattempo, il narratore si dedicava a elaborare grandiose teorie e speculazioni intellettuali sui fattori che influenzavano il prezzo delle merci, e fece bancarotta. Non è soltanto che l’affermato esperto di legname ignorasse questioni fondamentali come la definizione di «verde». Sulla legna sapeva anche cose che i non esperti ritengono irrilevanti. Le persone che riteniamo ignoranti potrebbero non esserlo. Il fatto è che prevedere il flusso degli ordini di legname e le solite cose aveva poco a che vedere con i dettagli che dall’esterno si potrebbero ritenere importanti. Le persone che operano sul campo non sono sottoposte a un esame predeterminato, ma vengono selezionate nella maniera meno narrativa possibile: avere argomentazioni interessanti non fa molta differenza. L’evoluzione non si basa sulle storie, sono gli esseri umani a farlo. L’evoluzione non ha bisogno di una parola per definire il colore azzurro. Definiamo allora «fallacia della legna verde» la situazione in cui si confonde una fonte di conoscenza necessaria–il verde della legna–con un’altra, meno visibile dall’esterno, meno gestibile, meno narrabile.
    - Note: Il caso di fraintendimento che induce all’errore scolastico può anche essere definito come “fallacia della legna verde”. In quanto è un caso in cui si confonde l’erudizione, l’istruzione formale così come si confondono, sulla base dell’effetto alone della seconda, produttività economica con ottimo rendimento accademico.
- Arrivando da un ambiente da Ivy League molto raffinato, mi si prospettava un bello shock. Forse pensate che persone che si erano specializzate sul mercato dei cambi comprendessero l’economia, la geopolitica, la matematica, il prezzo futuro delle valute, i differenziali di prezzo tra paesi. O che leggessero assiduamente i resoconti economici pubblicati sulle riviste patinate di svariati istituti. Forse vi immaginate anche individui cosmopoliti che indossano l’Ascot quando vanno all’opera il sabato sera, mettono in soggezione i sommelier e prendono lezioni di tango il mercoledì pomeriggio. O che parlano un inglese comprensibile. Niente di tutto questo. Durante il mio primo giorno di lavoro feci la stupefacente scoperta del mondo reale. La gente che si occupava di mercati valutari era perlopiù composta da italo-americani del New Jersey e di Brooklyn. Era gente di strada, persone che avevano iniziato facendo bonifici bancari negli uffici amministrativi delle banche e che, quando il mercato si era espanso ed era addirittura esploso, con la crescita dei commerci e la libera fluttuazione delle valute, si erano trasformate in trader, diventando importanti. E ricche. La mia prima conversazione con un esperto fu con un tizio che chiameremo B-qualcosa-che-finisce-per-vocale, e che indossava un abito di sartoria di Brioni. Mi avevano detto che era il più grande trader di franchi svizzeri al mondo, una vera leggenda dell’epoca: aveva predetto il grande crollo del dollaro negli anni ottanta e controllava posizioni incalcolabili. Dopo aver scambiato poche frasi, scoprii che non era in grado di collocare la Svizzera sulla cartina–sciocco com’ero, pensavo che fosse uno svizzero italiano, ma lui non sapeva nemmeno che in Svizzera ci fosse gente che parlava italiano. Non c’era mai stato. Quando capii che non rappresentava un’eccezione, diventai matto al pensiero di tutti quegli anni di studio che evaporavano davanti ai miei occhi. Quello stesso giorno smisi di leggere i resoconti economici. Per un po’, durante quel percorso di «deintellettualizzazione» ebbi la nausea, e può darsi che non mi sia ancora ripreso.
    - Note: Questa di fatto è la situazione che ho sempre riscontrato, il divario tra “conoscenza teorica ed accademica” e “conoscenza pratica”.
      Lo studente che è in me è chiaramente inferiore e molto meno esperto di quella parte di me che si può considerare lavoratrice.
      La mia situazione, però, è una situazione da considerarsi fortunata: almeno in me una parte “esperta” (nel senso che ha esperito, che ha fatto esperienza) c’è.
      Ci sono invece migliaia di studenti che escono dalle loro accademie e scontrandosi col mondo reale hanno uno shock simile a quello incontrato dall’autore.
- nel gennaio del 1991, nel giorno in cui gli Stati Uniti attaccarono Baghdad per liberare il Kuwait dall’invasione irachena. Ogni persona intelligente che si occupava di socioeconomia aveva i suoi scenari, le sue teorie, probabilità e cose del genere. Tranne Tony Ciccione. Lui non sapeva nemmeno dove fosse l’Iraq, se si trattasse di una provincia del Marocco o di qualche emirato a est del Pakistan dove si mangiavano cibi speziati: non ne conosceva la cucina, quindi quel posto per lui non esisteva. Tutto quel che sapeva era che esistono i creduloni. Se lo aveste chiesto a qualunque «analista» o giornalista intelligente dell’epoca, vi avrebbe predetto un aumento del prezzo del petrolio in caso di guerra. Ma quel legame causale era proprio ciò che Tony non intendeva dare per scontato. E dunque scommise contro di esso: tutti si aspettano che la guerra provochi un aumento del petrolio, perciò–questo il suo ragionamento–il prezzo si dev’essere già adeguato di conseguenza. Una guerra avrebbe potuto generare una crescita dei prezzi del petrolio, ma non una guerra programmata, dato che i prezzi si adeguano alle aspettative. Come disse Tony: dev’essere per forza «incluso nel prezzo». Puntualmente, non appena si diffuse la notizia della guerra il petrolio crollò da circa 39 dollari al barile a quasi la metà, e Tony trasformò il suo investimento di trecentomila dollari in diciotto milioni. «Nella vita le occasioni sono così rare che non le puoi perdere» disse poi a Nero durante uno dei loro pranzi, mentre cercava di convincere l’amico non-del-New-Jersey a scommettere sul crollo del sistema finanziario. «Ti si presentano delle buone opportunità speculative, e se ti concentri sui notiziari non puoi certo approfittarne.» E sentite la dichiarazione più importante di Tony Ciccione: «Il Kuwait e il petrolio non sono la stessa cosa». Questa sarà la base del concetto di sovrapposizione che vedremo tra poco. Tony aveva più vantaggi che svantaggi, e per lui era finita lì.
    - Note: Volendo potrei trascinare questo aneddoto lontano dal confine teorico e lontano di questo libro tramite la seguente “forzatura”.
      Quando scommetto sul film che vincerà gli oscar è molto probabile che io mi ritrovi a scommettere sul film “più probabile”, in fin dei conti basta un minimo di immersione nel contesto e acquisizione di informazioni per poter intuire lo spirito della giuria.
      Il fatto è che se l’ho capito io lo hanno capito anche altri, questo fa si che il prezzo della scommessa e la mia conseguente vittoria si abbassino in maniera inversa rispetto al grado di certezza della vittoria. Fino a qui tutto molto ovvio, ma cosa accadrebbe se la giuria fosse ricettiva e reattiva al buzz ed alla conversazione intorno ai probabili premiati.
      Se la giuria adattasse il proprio voto in funzione anche di quello che internet, la rete ecc dicono allora la stessa votazione risulterebbe, in un certo senso, proprio come la guerra dell’aneddoto nel libro: programmata.
      Se i prezzi nel una guerra (standard) aumentano questo non si può dire nel caso di una guerra programmata e lo stesso vale se al posto di guerra si sostituisce votazione.
      In tal caso una scommessa si rivelerebbe comunque un’opportunità di antifragilità, in quanto opzionale (cioè che permette numerose opzioni), e per ottenere risultati positivi basterebbe scommettere contro l’ovvio e così, sperando nel cigno bianco (magari coprendo tutte le opzioni) e nel caso in cui vittoria avviene, allora si potrebbero trarre i conseguenti vantaggi, ben maggiori rispetto alla casistica della vittoria sull’ovvio.
- Visione non narrativa delle cose a parte, ecco un’altra lezione. La gente con troppo fumo, trucchi e metodi complicati in testa inizia a trascurare cose elementari, molto elementari. Le persone del mondo reale non possono permettersi di farlo, altrimenti andrebbero in malora. A differenza dei ricercatori, sono state selezionate in base alle capacità di sopravvivenza, non alle complicazioni. Così ho capito che, quando si agisce, meno è più: più si è studiato, meno ovvie diventano le cose elementari ma fondamentali; al contrario, l’attività spoglia le cose fino a ridurle al modello più semplice possibile.
    - Note: L’unico modo per fuggire dalla paralisi della teorizzazione, della pianificazione, dell’elucubrazione teorica e della strategia è quella di immergersi nel mare della pratica in tutta la sporcizia, casualità e fragilità che questo porta con sé.
      Una fragilità che si rivela, tra l’altro, essere meramente percepita in quanto si tratta in realtà di antifragilità, esposizione a volatilità, al caso, alle opzioni e se accompagnata dalla capacità di riconoscere la “buona opzione” quando questa capita allora proprio questa situazione porta con sé illimitati pregevoli frutti.
      “Sporcarsi le mani” è meglio che teorizzare e pianificare, per questo gli imprenditori sono meno fragili degli studenti laureati col 110 e lode.
- Abbiamo un qualcosa (in questo caso sensazioni, idee, teorie) e una funzione di qualcosa (un prezzo o la realtà, o qualcosa di reale). Il problema della sovrapposizione consiste nel confondere una cosa con l’altra, dimenticando che esiste una «funzione» e che tale funzione ha proprietà differenti. Ora, più asimmetrie esistono tra il qualcosa e la funzione di qualcosa, maggiore è la differenza tra i due. Potrebbero finire per non avere niente a che fare l’uno con l’altro. La cosa può sembrare banale, ma ha implicazioni notevoli. Come al solito, la scienza (non la scienza «sociale», ma quella avveduta) lo capisce. Uno che è sfuggito al problema della sovrapposizione è Jim Simons, il grande matematico che ha messo insieme una fortuna realizzando un’enorme macchina per condurre transazioni sui mercati, la quale replica i metodi di acquisto e vendita di quei tizi provenienti dalla classe operaia e ha più significatività statistica di qualunque altra sulla terra. Simons afferma di non assumere mai economisti ed esperti di finanza, ma solo fisici e matematici, quelli che si occupano del riconoscimento degli schemi e colgono la logica interna delle cose, senza teorizzare. Non ascolta mai gli economisti, né legge i loro resoconti.
- Ariel Rubinstein ben comprende la fallacia della legna verde; occorrono grande acume e onestà intellettuale per vedere le cose in quel modo. Rubinstein è uno dei principali esponenti della teoria dei giochi, che consiste in esperimenti sul pensiero; è anche tra i maggiori esperti al mondo di caffetterie dove pensare e scrivere. Si rifiuta di sostenere che la sua conoscenza delle questioni teoriche possa essere tradotta (da lui) in qualcosa di pratico. Per lui, l’economia è come una favola: uno scrittore di favole deve stimolare il pensiero, magari ispirare indirettamente la pratica, ma di sicuro non dirigerla o determinarla. La teoria dovrebbe restare indipendente dalla pratica e viceversa, e non dovremmo strappare gli economisti alle loro università per metterli a ricoprire posizioni decisionali. L’economia non è una scienza, e il suo ruolo non dovrebbe essere quello di suggerire le politiche pubbliche. Nella sua autobiografia intellettuale, Rubinstein racconta di come cercò di indurre il commerciante levantino di un suk ad applicare alle contrattazioni idee tratte dalla teoria dei giochi invece dei metodi tradizionali. Il sistema che suggerì non fu in grado di produrre un prezzo accettabile per le parti. Allora il tizio gli disse: «Abbiamo condotto le trattative con i nostri sistemi per generazioni e ora arrivi tu e cerchi di cambiarli?». Rubinstein conclude: «Quando lo lasciai, mi sentivo in imbarazzo». Basterebbero altre due persone come Rubinstein a fare il suo lavoro e sul pianeta Terra le cose andrebbero meglio.
- La differenza tra una narrazione e la pratica–le cose importanti che non sono facili da narrare–consiste principalmente nell’opzionalità perduta delle cose. La «cosa giusta» in questi casi è tipicamente un risultato antifragile. E la mia tesi è che non si va a scuola per imparare l’opzionalità, ma per fare il contrario: per disimparare a vederla.
- Prometeo ed Epimeteo
- Nella mitologia greca c’erano due fratelli Titani, Prometeo ed Epimeteo. Il nome «Prometeo» significa «colui che conosce in anticipo», mentre «Epimeteo» vuol dire «colui che riflette in ritardo», l’equivalente di chi cade nella distorsione retrospettiva di accomodare le teorie agli eventi del passato, in una modalità narrativa a posteriori. Prometeo ci diede il fuoco, e rappresenta il progresso della civiltà, mentre Epimeteo simboleggia il pensiero arretrato, ciò che è stantio e la mancanza di intelligenza. Fu Epimeteo ad accettare il dono di Pandora, il grande vaso, che portò a conseguenze irreversibili. L’opzionalità è prometeica, le narrazioni sono epimeteiche: la prima comporta errori reversibili e benigni, le seconde simboleggiano la gravità e l’irreversibilità delle conseguenze dell’apertura del vaso di Pandora. Si fanno incursioni nel futuro utilizzando opportunismo e opzionalità.
- Quanto detto non significa che la sperimentazione e il metodo per tentativi siano privi di narrazioni: semplicemente, non sono troppo dipendenti dal fatto che la narrazione sia vera: essa non è epistemologica, ma strumentale. Per esempio, le parabole religiose non hanno alcun valore in quanto narrazioni, ma possono indurvi a fare qualcosa di convesso e antifragile che altrimenti non fareste, come attenuare i rischi. I genitori inglesi tenevano buoni i bambini raccontando loro la storiella che, se non si comportavano bene o non mangiavano, Boney (Napoleone Bonaparte) oppure un animale pericoloso sarebbe venuto a portarli via. Le religioni usano spesso un metodo equivalente per aiutare gli adulti a tirarsi fuori dai guai o a evitare i debiti. Ma gli intellettuali tendono a credere alle loro stesse str***ate e prendono le loro idee in modo troppo letterale, il che è estremamente pericoloso.
- Proprio come agisce sugli individui, l’evoluzione influenza anche queste regole empiriche tacite e inspiegabili, che vengono trasmesse di generazione in generazione: si tratta di quella che Karl Popper chiamava epistemologia evoluzionistica. Permettetemi tuttavia di modificare leggermente (anzi, parecchio) la tesi di Popper: la mia opinione è che questa evoluzione non sia una gara tra idee, ma tra gli esseri umani e i sistemi basati su tali idee. Un’idea non sopravvive perché è migliore della concorrenza, ma piuttosto perché la persona che la sostiene è sopravvissuta! Di conseguenza, le perle di saggezza che impariamo dalla nonna dovrebbero essere di gran lunga superiori (dal punto di vista empirico e quindi scientifico) a quelle che otteniamo a lezione in una business school (e, ovviamente, molto più a buon mercato). Ciò che mi rattrista è che ci siamo allontanati sempre di più dalle nostre nonne.
    - Note: Per Popper esiste l’epistemologia evoluzionistica che riguarda le idee: per cui l’idea migliore sopravvive. Per Taleb la situazione è diversa e non sono le idee migliori a sopravvivere ma a sopravvivere sono le idee di quelle persone che sopravvivono! Per questo l’empirismo ha peso e valore, allo stesso modo in cui ha valore la conoscenza di una nonna.
- I problemi da esperti (quelli su cui l’esperto sa molte cose, ma meno di quelle che crede) spesso comportano fragilità, mentre l’accettazione dell’ignoranza conduce all’opposto.4 I problemi da esperti pongono sul lato sbagliato dell’asimmetria. Esaminiamo questo concetto per quanto riguarda il rischio: quando si è fragili, si ha bisogno di sapere molte più cose rispetto a quando si è antifragili. Per converso, quando si pensa di sapere più di ciò che si sa, si è fragili (all’errore).
- 15. La storia scritta dai vinti
- Essendo immersi in una marea di bias, gli storici sono inclini agli epifenomeni e ad altre illusioni di causa-effetto. Per comprendere la storia della tecnologia, abbiamo bisogno dei resoconti di persone che non si occupano di storia, o quanto meno di storici con la giusta disposizione mentale, che hanno sviluppato le loro teorie osservando la nascita delle tecnologie, invece di limitarsi a leggere i resoconti che la riguardavano.
- Ho visto (con i miei occhi) risultati che non dovevano niente alla scienza accademizzante, ma erano invece legati a una sperimentazione evolutiva nobilitata e fatta passare per prodotto dell’accademia.
- Nessuno crede che un bambino ignaro dei teoremi dell’aerodinamica e incapace di risolvere un’equazione del moto non sia in grado di andare in bicicletta. Allora perché non trasferire questo concetto da un ambito all’altro? Non si era reso conto, Fred, che i pit traders di Chicago, nella gara a chi fa più soldi degli altri, si limitano a reagire alla domanda e all’offerta senza aver bisogno del teorema di Girsanov più di quanto un commerciante di pistacchi del suk di Damasco debba risolvere equazioni di equilibrio generale per stabilire il prezzo del suo prodotto? Per un istante mi chiesi se stessi vivendo su un altro pianeta o se non fossero stati il dottorato e la carriera di ricercatore di questo gentiluomo a determinare la cecità e la strana perdita di buonsenso che dimostrava; o forse, invece, gente priva di spirito pratico si era impegnata per ingaggiare un accademico nel mondo fittizio dell’economia delle equazioni. C’è per caso un effetto di selezione?
- I trader negoziano → I trader inventano tecniche e prodotti → Gli economisti accademici trovano le formule e affermano che i trader le stanno utilizzando → I nuovi trader credono agli accademici → Si verificano crolli (causati dalla fragilità indotta dalla teoria)
    - Note: Questo sembra essere il percorso, insito credo, in parte, anche nella metafora di “insegnare a volare agli uccelli” per cui: la conoscenza diretta, sporca, pratica viene effettuata tramite euristiche evoluzioniste e porta a risultati, in ragione di questi risultati tali eventi vengono analizzati dagli accademici e quindi “accademicizzati”, su queste teorie accademiche si basa la conoscenza dei nuovi applicatori che, fino a quando restano privi di esperienza, si baseranno solo sulle interpretazioni accademiche e per questo porteranno alla costruzione di cose fragili.
- Gli sperimentatori non scrivono, fanno. Gli uccelli volano e quelli che si mettono a dar loro lezioni sono gli stessi che ne scrivono la storia. Perciò è facile rendersi conto che la storia è veramente scritta da sfigati che hanno tempo da perdere e una posizione accademica protetta.
- noi non mettiamo in pratica delle teorie. Creiamo teorie a partire dalla pratica. Quella era la nostra storia ed è facile dedurre, da questo e da altri racconti simili, che la confusione regna sovrana. La teoria è figlia della cura, non il contrario: ex cura theoria nascitur.
- Scranton aveva dimostrato che si sono sempre costruiti e utilizzati motori a reazione sulla sola base della sperimentazione per tentativi, senza che nessuno comprendesse fino in fondo la teoria sottesa. I costruttori avevano bisogno di meccanici che sapessero come far funzionare il motore. La teoria è venuta dopo, in modo goffo, per soddisfare i pignoli contabili dell’intelletto. Ma non è questo che si legge di solito nelle classiche storie della tecnologia: mio figlio, che studia ingegneria aerospaziale, non ne sapeva nulla. Scranton era stato delicato e si era concentrato sulle situazioni in cui l’innovazione è confusa, «diversa dai più noti approcci analitici e sintetici all’innovazione», come se questi ultimi fossero la norma, cosa che ovviamente non è.
    - Note: I “mestieri” si rivelano essere le forme più alte, antiche e sincere di conoscenza, quando queste vengono innalzate a livello accademico e diventano teorie allora si sporcano, perdono di lucidità, si confondono con i bias e diventano fragili illusioni.
- tutti noi impariamo la geometria dai libri di testo basati su assiomi, come, che so, il libro degli Elementi di Euclide, e tendiamo a credere che sia grazie a questo tipo di apprendimento che oggi abbiamo queste belle forme geometriche negli edifici, dalle case alle cattedrali; pensare il contrario sarebbe un’aberrazione. Perciò ho subito ipotizzato che gli antichi siano stati attratti dalla geometria euclidea e di altri matematici perché stavano già utilizzando quei metodi, che avevano derivato dalla sperimentazione e dalla conoscenza esperienziale, altrimenti non se ne sarebbero minimamente curati. È un po’ come la storia della ruota: ricordate che la macchina a vapore era stata scoperta e affinata dai greci quasi due millenni prima della Rivoluzione industriale. Solo che le cose che vengono implementate in genere tendono a scaturire dalla pratica, non dalla teoria. Osserviamo adesso le strutture architettoniche che ci circondano: appaiono estremamente sofisticate dal punto di vista geometrico, dalle piramidi alle splendide cattedrali europee. Una «mossa da creduloni» consisterebbe dunque nel credere che sia stata la matematica a produrre edifici così belli, con qualche eccezione qua e là come per esempio le piramidi, che hanno preceduto l’avvento della matematica formale affermatasi dopo Euclide e altri teorici greci. Qualche dato di fatto: gli architetti (o quelli che un tempo venivano chiamati «capimastri») si affidavano all’euristica, ai metodi empirici e agli attrezzi, e quasi nessuno di loro conosceva la matematica; secondo lo storico della scienza medievale Guy Beaujouan, prima del XIII secolo non più di cinque persone in tutta Europa sapevano eseguire una divisione. Figuriamoci se capivano un teorema. Ma i costruttori erano in grado di calcolare la resistenza dei materiali senza le equazioni odierne, e realizzarono edifici che perlopiù sono in piedi ancora oggi. L’architetto francese del Duecento Villard de Honnecourt illustrò, con una serie di disegni e taccuini in piccardo (la lingua della Piccardia), come si costruivano le cattedrali: euristiche sperimentali, trucchi e regole, catalogate poi da Philibert de l’Orme nei suoi trattati di architettura.
    - Note: Per questo anche i grandi artisti non sono diventati tali studiando per decenni su libri di storia del’arte, sono diventati tale tramite l’esperienza, tramite apprendistato presto altri artisti (all’epoca più bravi di loro) e “per caso” hanno rispettato quel set di regole che poi, dagli accademici, è stato classificato come arte.
      In questa ottica, oggi che non ci sono più sistemi di apprendistato come quelli di secoli fa, l’arte può emergere solo tramite “rottura delle regole”, cosa che si può fare tramite una perfetta cognizione delle regole stesse e che non necessariamente deve essere acquisita tramite formazione accademica.
      Anzi, la formazione accademica in questa ottica può mantenere saldamente solo il posto di “critica” , sterile e fine a sé stessa ma pur sempre critica perché in fin dei conti l’unica differenza tra il parere mio e quello di un esperto d’arte sta nel fatto che il parere dell’esperto d’arte è supportato dagli studi.
- non sto dicendo che non vi siano teorie o scienza accademica dietro alcune tecnologie pratiche, derivate direttamente dalla scienza per quanto riguarda il loro utilizzo finale (e non per qualche utilizzo accessorio): è ciò che il ricercatore Joel Mokyr definisce una «base epistemica», o sapere proposizionale, una sorta di miniera di «conoscenze» formali che integra le scoperte teoriche ed empiriche e diventa una specie di regolamento, utilizzato per generare ulteriore conoscenza e (così crede lui) ulteriori applicazioni. In altre parole, un insieme di teorie da cui si possono ricavare direttamente altre teorie.
- C’è un insieme di competenze che si è trasmesso nei secoli di maestro in allievo, e solo in un certo modo: la laurea è divenuta necessaria unicamente come strumento di selezione, per rendere la professione più rispettabile, o per dare una spinta ogni tanto, ma non in maniera sistematica. E il ruolo di tale conoscenza formale viene sovrastimato proprio perché è molto visibile.
- Cucinare è l’attività che per eccellenza dipende dall’opzionalità. Aggiungete un ingrediente e avrete l’opzione, se il risultato soddisfa le papille gustative di Tony Ciccione, di tenere la pietanza così ottenuta, oppure, nel caso che non ci riesca, potete lasciarla perdere, che ve lo dico a fare. Esiste anche la sperimentazione collaborativa in stile Wiki che porta alla creazione di un certo tipo di ricette. Tali ricette vengono elaborate senza fare alcuna congettura circa la chimica delle papille gustative e senza lasciare spazio a eventuali «basi epistemiche» per generare teorie da teorie. Un processo che non ha ancora ingannato nessuno. Come ha osservato una volta Dan Ariely, non possiamo ricorrere all’ingegneria inversa sul gusto del cibo leggendone i valori nutrizionali sull’etichetta. E qui possiamo vedere all’opera un’euristica ancestrale: generazioni e generazioni di esperimenti collettivi hanno portato all’evoluzione delle ricette, che si sono poi integrate nelle diverse culture. Le scuole di cucina sono interamente basate sull’apprendistato.
    - Note: La sperimentazione collettiva, stile wiki, può portare alla creazione di ricette e quindi “utilizzo dell’opzionalità”.
      Tale concetto si può applicare anche alla conoscenza? Alla gestione della conoscenza nell’ottica del digital garden così espressamente collettivo?
      Il digital garden può rivelarsi un Hub per la sperimentazione collettiva di conoscenza che a sua volta può portare alla creazione di “ricette” che siano sterile da alcun fine teorico e di base epistemica?
- Dall’altra parte abbiamo la fisica pura, in cui le teorie vengono utilizzate per generarne altre che abbiano una qualche conferma empirica. Qui sì che la «base epistemica» può svolgere un ruolo. La scoperta del bosone di Higgs è un caso attuale di particella la cui esistenza è stata interamente ricavata da derivazioni teoriche. Lo stesso accadde con la relatività di Einstein.
    - Note: Il caso più eclatante di base epistemica è quello rappresentato dalla fisica, grazie alla fisica si possono verificare casi in cui semplicemente tramite la teoria si può arrivare alla pratica (come quel fisico che semplicemente utilizzando dei calcoli arrivò a dedurre il pianeta Nettuno, il tizio si chiama Le Verrier) e poi da questa pratica generare altre teorie.
      Questo può avvenire per la fisica però solo perché la fisica è una scienza lineare, matematica in un certo senso, è una scienza dura, deterministica, in cui i risultati dipendono strettamente dalle loro premesse logiche.
      Che poi che cosa significa epistemica ed epistemologia? Disciplina che studia criticamente la struttura formale della scienza, cioè la riflessione filosofica sul linguaggio, sui metodi, sull'organizzazione interna e sui risultati delle varie scienze per definire la natura e il valore del sapere scientifico. Dall'epistemologia è escluso il contenuto della scienza, oggetto proprio della ricerca scientifica.
- Persino la medicina, ancora oggi, continua a basarsi su un modello di apprendistato con un po’ di scienza teorica sullo sfondo, venendo però spacciata per sola scienza. E anche se dovesse abbandonare il modello dell’apprendistato, sarebbe soltanto per abbracciare il metodo «basato sulle prove» che si affida alla catalogazione delle regolarità empiriche più che alle teorie biologiche, un fenomeno che ho spiegato nel capitolo 7. Perché mai la scienza va e viene mentre la tecnologia rimane stabile?
    - Note: Per questo Martina, così come qualsiasi altro tipo di formazione simile a quella di medicina ed ostetricia (e che quindi fa grande utilizzo massiccio di tirocinio, oltre che essere costruita sulla catalogazione di casi precedenti e non TEORIE), è più utile che una formazione basata solo sulle teorie che, appunto, portano con sè tutti gli aspetti negativi ormai già delineati.
- l’irrazionale sta nel non vedere un’opzione gratuita quando ci viene offerta.
- Steve Jobs, benedetto dall’assenza di istruzione universitaria e dalla giusta intraprendenza, per assemblare tutti gli elementi e portarli al loro esito naturale.
- Nel XIX secolo e all’inizio del XX c’erano due fonti principali di conoscenza tecnica e innovazione: gli hobbisti e i pastori inglesi, che generalmente si trovano in situazioni da bilanciere. Un’enorme mole di opere era prodotta dai pastori, i parroci inglesi che non avevano preoccupazioni, erano eruditi e disponevano di una casa grande o quanto meno confortevole, di un aiuto domestico e di una consistente scorta di tè e pasticcini alla crema, oltre che di tempo libero in abbondanza. E, ovviamente, avevano opzionalità. Il dilettante illuminato, potremmo chiamarlo. I reverendi Thomas Bayes (quello della probabilità bayesiana) e Thomas Malthus (teoria di Malthus sulla crescita della popolazione) sono i più celebri. Ma ci sono molte altre sorprese, catalogate nel volume Breve storia della vita privata di Bill Bryson, in cui l’autore dimostra che tra coloro che hanno lasciato tracce documentate alla posterità ci sono stati dieci volte più vicari e uomini di chiesa che scienziati, fisici, economisti e persino inventori. Oltre a questi due giganti, cito in ordine sparso i contributi offerti dai curati di campagna: il reverendo Edmund Cartwright inventò il telaio meccanico, contribuendo così alla Rivoluzione industriale, il reverendo Jack Russell selezionò la razza terrier, il reverendo William Buckland fu il primo grande esperto di dinosauri, il reverendo William Greenwell fondò la moderna archeologia, il reverendo Octavius Pickard-Cambridge fu il principale esperto di ragni, il reverendo George Garrett inventò il sottomarino, il reverendo Gilbert White fu il più stimato naturalista del suo tempo, il reverendo M.J. Berkeley fu il massimo micologo della sua epoca, il reverendo John Michell contribuì alla scoperta di Urano, e la lista è ancora lunga. Notate che, esattamente come nel caso di Haug documentato qui sopra, la scienza strutturata tende a omettere ciò che «non è stato fatto qui», perciò la lista dei contributi visibili offerti dagli hobbisti e dagli uomini d’azione è senz’altro più breve di quella reale, dal momento che qualche accademico può essersi appropriato della scoperta del suo predecessore.4
- L’erudizione autoguidata ha una dimensione estetica. Per lungo tempo ho tenuto appesa alla parete del mio studio la seguente citazione di Jacques Le Goff, il grande medievalista francese convinto che il Rinascimento sia nato grazie agli umanisti indipendenti, non agli studiosi di professione. Le Goff ha esaminato questo straordinario contrasto in quadri, disegni e raffigurazioni d’epoca che mettono a confronto i docenti universitari e gli umanisti medievali: Uno è un professore circondato e assediato da studenti accalcati. L’altro è uno studioso solitario, seduto nella calma e nell’intimità delle sue stanze, a proprio agio nella camera spaziosa e confortevole dove i suoi pensieri possono correre senza freni. Qui troviamo il tumulto delle scuole, la polvere delle aule, l’indifferenza alla bellezza dei luoghi di lavoro collettivi, Laggiù, tutto è ordine e bellezza, Luxe, calme et volupté.
- Nel suo The Economic Laws of Scientific Research, Kealey–che, come abbiamo accennato prima, non era uno storico e, fortunatamente, neanche un economista–mette in dubbio il «modello lineare» convenzionale (vale a dire l’idea che la scienza accademica porti allo sviluppo della tecnologia): per lui, le università prosperano grazie alla ricchezza di un paese, e non viceversa. Kealey si è spinto anche oltre, sostenendo che, come l’interventismo ingenuo, l’accademia è fonte di una iatrogenicità che ha prodotto contributi negativi. Ha dimostrato che nei paesi in cui il governo è intervenuto sovvenzionando la ricerca con le tasse, gli investimenti privati sono diminuiti fino a trasferirsi altrove. Per esempio, in Giappone, l’onnipotente Miti (ministero per la Tecnologia e gli Investimenti) ha precedenti orribili quanto a investimenti. Non sto usando le idee di Kealey per sostenere un programma politico contrario ai finanziamenti alla ricerca scientifica, ma solo per smascherare le frecce causali relative alle scoperte di cose importanti.
- Kealey presenta una tesi convincente, anzi, molto convincente, e cioè che la macchina a vapore sia nata grazie a una tecnologia preesistente e sia stata creata da uomini incolti e spesso isolati tra loro, i quali hanno applicato il buonsenso pratico e l’intuito per affrontare i problemi meccanici che li assillavano, le cui soluzioni avrebbero ovviamente fruttato loro una ricompensa.
- Ora, invece di scandagliare gli scritti di uno studioso per capire se è più o meno credibile, è meglio valutare ciò che dicono i suoi detrattori: metteranno a nudo gli aspetti più deboli della sua tesi. Così, ho cercato i detrattori di Kealey, autori avversi alle sue idee, per verificare se affrontavano aspetti degni di nota e capire da dove provenivano. A parte qualche osservazione di Joel Mokyr, che, come ho detto, non ha ancora scoperto l’opzionalità, e l’attacco di un economista che non conta nulla, data la svalutazione della professione economica, la principale critica mossa a Kealey, pubblicata sull’influente rivista specializzata Nature da un burocrate della scienza, è che per esporre la sua tesi contro la ricerca finanziata con i soldi dei contribuenti Kealey utilizzi i dati di agenzie sponsorizzate dal governo, come l’Ocse. A tutt’oggi non c’è alcuna prova sostanziale che Kealey si sia sbagliato. Ma ribaltiamo l’onere della prova: ci sono zero prove che l’opposto della sua teoria sia anche lontanamente giusto. Gran parte della questione può essere ricondotta a una fede cieca nel potere incondizionato della scienza strutturata, che ha sostituito il credo incondizionato nella religione strutturata.
    - Note: Per applicare questo meccanismo della “critica” di un autore tramite i suoi detrattori a Taleb dovrei analizzare chi sono i suoi detrattori e cosa dicono.
      Inoltre, avere cieca fede nella scienza (quella fatta di teorie e non di esperienza, quella del modello lineare) non è altro che avere fede in qualcosa, qualcosa di per niente diverso dalla religione.
- Il sociologo della scienza Steve Shapin, che ha passato del tempo in California a osservare gli investitori in capitale di rischio, afferma che questi ultimi tendono a sostenere gli imprenditori, non le idee. Le decisioni sono perlopiù una questione di opinioni, rinforzate anche da «chi conosci» e «chi ha detto cosa», in quanto, per usare il gergo tecnico di queste persone, si scommette sul fantino, non sul cavallo. Per quale motivo? Perché le innovazioni vanno per la loro strada, e occorre avere abilità da flâneur per continuare a cogliere le opportunità che sorgono e non rimanere intrappolati nello stampino imposto dai burocrati. Come ha dimostrato Shapin, le decisioni importanti sul capitale di rischio venivano prese senza avere alle spalle veri business plan. Perciò, se si intraprendeva un’«analisi» di qualche tipo, doveva essere a supporto e conferma. Anch’io ho passato un po’ di tempo in California con gli investitori in capitale di rischio tenendo d’occhio gli investimenti, e non c’è dubbio, quella era la consuetudine.
- la politica giusta è quella che viene chiamata «uno diviso n» o «1/n», che spalma cioè i tentativi sul maggior numero di prove possibili: se affrontate n opzioni, investite su tutte lo stesso ammontare.5 Piccole somme per ogni tentativo e molti tentativi, diversificando anche più di quanto vorremmo. Perché? Perché nell’Estremistan è più importante essere «dentro» un’opportunità con piccole somme piuttosto che perderla. Come mi ha detto una volta un investitore in capitale di rischio: «I profitti possono essere così grandi che non puoi permetterti di non essere dentro a ogni cosa».
- John LaMattina, un ex impiegato dell’industria farmaceutica che dopo aver abbandonato il settore ha raccontato la sua esperienza, presenta statistiche che illustrano il divario tra la percezione pubblica dei contributi accademici e la verità: l’industria privata sintetizza nove farmaci su dieci. Persino i National Institutes of Health, finanziati dai contribuenti, hanno scoperto che dei quarantasei farmaci presenti sul mercato con vendite significative solo tre avevano un qualche legame con i finanziamenti federali. Non abbiamo digerito il fatto che le cure anticancro siano venute da altre branche della ricerca. Si stanno cercando farmaci per patologie non tumorali (o non farmaci per non tumori) e si trova una cosa che non stavi cercando (e viceversa). Ma la costante di rilievo è che quando un ricercatore universitario è il primo a raggiungere un certo risultato, tenderà a trascurarne le conseguenze, perché non è quello che gli interessava: un accademico ha un copione da seguire. Perciò, per metterla in termini di opzioni, il ricercatore non esercita la sua opzione nonostante il valore che questa possiede, operando così una netta violazione della razionalità (indipendentemente da come definiate tale concetto), simile a quella che si verificherebbe se una persona avida non si impadronisse di un’enorme somma di denaro trovata in giardino.
- Questo gas favorì lo sviluppo della chemioterapia, in quanto fece effetto sui soldati che avevano contratto tumori ematologici (calo dei leucociti). Ma l’iprite era stata bandita dalle Convenzioni di Ginevra, perciò la storia venne tenuta segreta: Churchill fece cancellare qualunque riferimento dai documenti ufficiali britannici e negli Stati Uniti la notizia venne messa a tacere, anche se la ricerca sugli effetti dell’azotiprite proseguì.
- l’aumento della nostra comprensione teorica–la «base epistemica», per usare un’espressione di Mokyr–si è verificato di pari passo con una diminuzione dei nuovi farmaci.
- negli ambiti complessi la conoscenza, o quella che viene definita tale, inibisce la ricerca. Oppure, se vogliamo vederla in un altro modo, studiare la composizione chimica degli ingredienti non vi renderà cuochi migliori né assaggiatori più esperti; anzi, potrebbe anche farvi peggiorare in entrambi gli ambiti.
- un principio attivo può essere inventato per un motivo e trovare applicazioni differenti, fenomeno che l’economista John Kay chiama obliquità: l’aspirina, per esempio, è stata usata per molti scopi diversi, e le teorie di Judah Folkman sulla limitazione dell’afflusso di sangue ai tumori (inibizione dell’angiogenesi) hanno condotto al trattamento della degenerazione maculare (con il bevacizumab, noto come Avastin), producendo risultati migliori rispetto all’intento originario.
- Il grande filosofo scettico medievale di lingua araba Algazel, detto anche Al-Ghazali, che cercò di distruggere la teleologia e il razionalismo di Averroè, coniò la celebre metafora dello spillo, oggi erroneamente attribuita a Adam Smith. Lo spillo non viene prodotto da un solo fabbricante, ma da venticinque persone che collaborano tra loro in assenza di un pianificatore centrale: si tratta di una collaborazione guidata da una mano invisibile. Difatti nessuna di esse, presa singolarmente, sa come produrre lo spillo da sola. Agli occhi di Algazel, fideista scettico (vale a dire uno scettico con fede religiosa), la conoscenza non stava nelle mani degli uomini, ma in quelle di Dio, mentre Adam Smith chiamava questo fenomeno legge di mercato, e alcuni teorici moderni lo definiscono auto-organizzazione.
- La differenza tra esseri umani e animali risiede nella capacità di collaborare, impegnarsi in un’impresa, lasciare che le idee (scusate l’espressione) copulino. La collaborazione comporta vantaggi esplosivi, che in termini matematici si definiscono «funzione superadditiva»: uno più uno fa più di due, e uno più uno più uno fa molto, molto più di tre. Si tratta di non linearità pura, con vantaggi eccezionali: torneremo a parlare più in dettaglio di come ciò tragga beneficio dalla pietra filosofale. Cosa importante, si tratta di un argomento a favore dell’imprevedibilità e degli effetti da Cigno nero: dato che non è possibile prevedere le collaborazioni e nemmeno dirigerle, è impossibile capire dove stia andando il mondo. Tutto ciò che si può fare è creare un ambiente che favorisca tali collaborazioni e gettare le fondamenta per la prosperità. E, no, non è possibile centralizzare le innovazioni, ci abbiamo già provato in Russia.
- Le grandi aziende adorano l’idea del piano strategico. Vogliono pagare qualcuno per comprendere dove stanno andando. Eppure non esistono prove che dimostrino che la pianificazione strategica funzioni davvero: anzi, pare che vi siano prove del contrario. Uno studioso di gestione aziendale, William Starbuck, ha pubblicato alcuni articoli che sfatano il mito dell’efficacia della pianificazione, la quale rende le aziende cieche alle opzioni, dato che rimangono intrappolate in linee d’azione non opportunistiche.
    - Note: Le aziende amano l’idea della pianificazione strategica perchè per la loro sopravvivenza è necessario cercare di prevedere i rischi ed i pericoli. Secondo la teoria di Taleb però tale pretesa è folle perché tramite una pianificazione (ed una grande fedeltà ad essa) si crea una gabbia dorata in cui si diventa ciechi alle opportunità (quindi si rinuncia all’opzionalità).
- La Coca-Cola ha esordito come prodotto farmaceutico. Tiffany & Co., la catena di gioiellerie di lusso, ha iniziato come negozio di articoli di cancelleria. Forse sono due esempi simili, ma considerate quest’altro: la Raytheon, che ha prodotto il primo sistema di guida dei missili, fabbricava frigoriferi (uno dei fondatori altri non era che Vannevar Bush, ideatore del modello lineare teleologico di scienza che abbiamo visto in precedenza, pensate un po’). Peggio ancora: la Nokia, che è stato il principale produttore di telefoni cellulari, ha iniziato come cartiera (e a un certo punto ha prodotto anche scarpe di gomma). La DuPont, oggi celebre per le padelle antiaderenti in Teflon, le superfici in Corian e la fibra resistente chiamata Kevlar, in realtà ha esordito come produttrice di esplosivi. La Avon, azienda di prodotti cosmetici, ha iniziato con le vendite porta a porta.
- Giusto per ribadire (è necessario farlo, perché gli intellettuali tendono a dimenticarsene), la prova dell’assenza non significa assenza della prova, un concetto semplice che ha le seguenti implicazioni: per l’antifragile, le buone notizie tendono a essere assenti dai dati del passato, mentre nel caso del fragile sono le cattive notizie a non farsi vedere facilmente. Immaginate di andare in Messico con un taccuino per cercare di scoprire quale sia la ricchezza media della popolazione parlando con la gente che incontrate per caso. È probabile che, se non includete Carlos Slim nel vostro campione, otteniate ben poche informazioni. Difatti, in base alle mie stime, su oltre cento milioni di messicani Slim risulterebbe più ricco di tutti i settanta/novanta milioni di abitanti più poveri messi insieme. Dunque, potrete anche scegliere un campione di cinquanta milioni di persone ma, a meno che non includiate anche quell’«evento raro», non servirà a nulla, e sottostimerete la ricchezza totale del paese.
- Un solo episodio, le responsabilità per l’amianto, ha mandato in bancarotta le famiglie di quanti avevano garantito con i loro beni i rischi delle polizze sottoscritte per conto dei Lloyd’s, e che hanno perso patrimoni accumulati nell’arco di varie generazioni. È bastato un solo episodio.
- Permettetemi di esporre le regole descritte sin qui nel capitolo. 1) Cercate l’opzionalità; di fatto, classificate le cose in base all’opzionalità; 2) preferibilmente, quelle con esiti aperti e illimitati, non prestabiliti e limitati; 3) non investite in business plan ma in persone: cercate individui in grado di cambiare sei o sette volte nell’arco della carriera, magari anche di più (quest’idea fa parte del modus operandi dell’investitore in capitale di rischio Marc Andreessen); investendo nelle persone, diventerete immuni alle narrazioni adattate a posteriori dei business plan. È una scelta più robusta. 4) Assicuratevi di stare nel bilanciere, qualunque cosa questo significhi nel vostro settore.
- In campo medico esiste una categoria di persone chiamata empiristi, o scettici empirici, gli uomini d’azione, e questo è più o meno tutto: non esistono nomi per definirli, dato che non hanno scritto tanti libri. Molte delle loro opere sono state distrutte o tenute nascoste alla coscienza culturale collettiva, oppure sono uscite in modo naturale dagli archivi e il loro ricordo è bistrattato dalla storia. I pensatori tradizionali e i teorici che teorizzano scrivono libri; le persone istintive tendono a sperimentare e spesso si accontentano di provare il brivido, guadagnare o perdere denaro e dissertare al bar. Spesso le loro esperienze vengono formalizzate dagli accademici; di fatto, la storia è scritta da coloro che vogliono farvi credere che il ragionamento abbia il monopolio della produzione di conoscenza.
- I romani erano un branco di pragmatici contrari alle teorie; gli arabi amavano tutto ciò che era filosofico e «scientifico» e misero su un piedistallo Aristotele, che fino ad allora non era stato considerato più di tanto. Per esempio, sappiamo poco, pochissimo, della scuola scettico-empirica di Menodoto di Nicomedia, ma sappiamo molto di più di Galeno, il razionalista. Per gli arabi la medicina era un’occupazione da studiosi, fondata sulla logica aristotelica e sui metodi di Galeno; disprezzavano l’esperienza.6 Gli sperimentatori medici erano gli Altri.
- Un tempo «ciarlatano» era considerato sinonimo di empirico. Il termine «empirico» designava colui che si affidava agli esperimenti e all’esperienza per verificare ciò che era corretto. In altre parole, al metodo per tentativi e alla sperimentazione. Queste attività erano considerate inferiori, dal punto di vista professionale, sociale e intellettuale. Ancora oggi non sono considerate granché «intelligenti». Tuttavia, per nostra fortuna, gli empirici godevano di un enorme seguito popolare, e non poterono essere sradicati. Non possiamo vedere le loro opere, ma hanno lasciato un’impronta enorme sulla medicina.
- Gli accademici, per proteggere il loro territorio, hanno sempre fatto leva sulla fallacia logica in base a cui se tra i non accademici ci sono dei ciarlatani, i non accademici sono tutti ciarlatani. E continuano a farlo: l’affermazione tutto ciò che non è rigoroso non è accademico (ipotizzando che siamo creduloni e la prendiamo per buona) non implica affatto che tutto ciò che non è accademico non è rigoroso. La lotta tra i medici «regolari» e gli Altri è piuttosto illuminante, soprattutto se si osserva che i medici hanno copiato sottobanco (e con riluttanza) alcuni dei rimedi e delle terapie realizzate e promosse dagli Altri. Sono stati costretti a farlo per ragioni economiche. Hanno sfruttato il metodo per tentativi collettivo messo in atto dagli Altri. E il processo ha portato a terapie che oggi sono integrate nella medicina.
- 16. A lezione di disordine
- esistono due ambiti: quello ludico, che funziona come un gioco con regole fornite in anticipo e in modo esplicito, e quello ecologico, in cui non conosciamo le regole e non siamo in grado di isolare le variabili, come avviene nella vita reale. Comprendere che non è possibile trasferire le abilità da un ambito all’altro mi ha portato a un generale scetticismo sulle capacità (quali che siano) che acquisiamo a scuola, in modo non ecologico, rispetto alle risse di strada e alle situazioni di vita reale. L’assenza di prove che l’abilità negli scacchi comporti capacità di ragionamento superiori al di fuori della scacchiera non è molto pubblicizzata: nemmeno quelli che giocano a scacchi alla cieca con un’intera coorte di avversari riescono, al di fuori del gioco in sé, a ricordare le cose meglio delle persone comuni. Accettiamo la specificità legata all’ambito, per quanto riguarda i giochi, e il fatto che non siano un vero allenamento per la vita, che vi siano grosse perdite nel passaggio da questo ambito all’altro. Ma troviamo difficile applicare questa lezione alle capacità tecniche acquisite a scuola, ossia accettare una questione cruciale: ciò che si apprende in classe, perlopiù, rimane confinato alla classe.
    - Note: In pratica nella vita si possono distinguere essenzialmente due ambiti: quello ludico (in cui ci sono regole ben definite, come a scuola) e quello ecologico in cui le regole non sono definite, come in una rissa per strada.
      Molti dei nostri problemi emergono nel momento in cui crediamo che le abilità e competenze mostrate in uno dei due ambiti sopra elencati si possa trasportare anche all’altro e non è così.
      Un grande scacchista infatti non necessariamente è un grande stratega e di base le skill acquisite da qualche parte (tipicamente a scuola) non si riescono a trasferire negli ambiti dove invece le regole non ci sono.
      Non si tratta, quindi, che dimentichiamo le cose imparate a scuola, semplicemente non le riusciamo ad “applicare” e questo può essere dovuto a tanti motivi (indagati da esperimenti come quello fatto sui bambini in fase scolastica (bimbi che non sanno quante asticelle ci sono in un intervallo di 15 dopo che hanno studiato l’aritmetica e che invece lo riescono ad intuire in maniera naturale quando a scuola non ci sono ancora andati lo dimostrano) e tra questi ci potrebbe essere il fatto che l’erudizione “complica” le cose.
- La sua tesi è che queste mamme reprimono la naturale biofilia dei bambini, ossia il loro amore per gli esseri viventi. Ma il problema è più ampio: le supermamme cercano di cancellare il metodo per tentativi, l’antifragilità, dalla vita dei bambini, allontanandoli da ciò che è ecologico e trasformandoli in secchioni che operano su mappe della realtà preesistenti (approvate dalla supermamma). Studenti capaci, ma secchioni: sono come computer, solo più lenti. Inoltre, a quel punto sono del tutto impreparati a gestire l’ambiguità. In quanto figlio della guerra civile, non credo nell’apprendimento strutturato; al contrario, credo che si possa essere intellettuali senza essere secchioni, purché si abbia una biblioteca privata al posto di un’aula e si trascorra il tempo come flâneur privi di scopo (ma razionali) beneficiando di ciò che il caso può offrirci dentro e fuori dalla biblioteca. A patto di possedere il giusto rigore, abbiamo bisogno di casualità, confusione, avventure, incertezza, scoperta di sé, eventi quasi traumatici, tutte quelle cose che rendono la vita degna di essere vissuta rispetto a quella strutturata, falsa e inefficace dell’elegante amministratore delegato dalla testa vuota, con un’agenda prefissata e una sveglia.
- Solo gli autodidatti sono liberi, e non soltanto nelle discipline scolastiche: queste persone demercificano, deturistificano la loro vita. Gli sport cercano di mettere la casualità in una scatoletta come quelle vendute nella corsia sei accanto al tonno: una forma di alienazione. Se volete comprendere quanto siano insulse le attuali teorie modernistiche (e se desiderate cogliere le vostre priorità esistenziali), pensate alla differenza tra i leoni in libertà e quelli in cattività. I secondi vivono più a lungo; tecnicamente sono più ricchi e hanno un lavoro garantito per tutta la vita, se questi sono i criteri che vi interessano...
- Seneca, ha individuato il problema (e la differenza) nel suo detto «Non studiamo per la vita, ma per la scuola»
- Osservare mio padre da vicino mi aiutò a comprendere che cosa significasse essere il miglior studente, uno Studente Intelligente, soprattutto in negativo: c’erano cose che gli studenti intelligenti non riuscivano a capire. Il pacchetto comprendeva una certa cecità. Questa idea mi ha accompagnato per tanto tempo, come per esempio quando lavoravo nelle sale trading, dove si passa gran parte della giornata seduti ad aspettare che le cose accadano, una situazione simile a quella della gente nei bar o dei mafiosi che «vanno in giro». Capii come selezionare le persone in base alla loro abilità di integrarsi con gli altri mentre stavano lì a far niente e a godersi la vaghezza della situazione. Si possono selezionare le persone utilizzando come filtro la loro abilità nel bighellonare, attività in cui gli studiosi non erano bravi: avevano bisogno di un compito specifico.
- Mi resi conto che il vantaggio non risiedeva tanto nel pacchetto di nozioni contenute nel programma ufficiale del baccalauréat, che tutti conoscevano–con piccole variazioni che si moltiplicavano diventando grandi differenze nei voti–, ma esattamente in ciò che stava al di fuori. In un ambiente strutturato alcuni possono risultare più intelligenti di altri; di fatto la scuola crea un effetto di selezione, in quanto favorisce i più svegli al suo interno e, come tutto ciò che è competitivo, lo fa a spese delle prestazioni ottenute al di fuori di quell’ambiente. Anche se ancora non avevo l’abitudine di andare in palestra, la mia idea di conoscenza era questa: coloro che cercano di diventare più forti utilizzando le macchine da palestra moderne e costose possono sollevare pesi enormi, sfoggiare risultati notevoli e sviluppare muscoli impressionanti, ma non sono capaci di alzare una pietra, e nelle risse di strada vengono pesantemente sconfitti da quelli che si sono allenati in ambienti meno ordinati. La loro forza è strettamente legata all’ambito e il loro ambito non esiste al di fuori di strutture ludiche e molto organizzate. E in realtà la loro forza, come avviene nel caso degli atleti iperspecializzati, è il risultato di una deformità.
- Lo ripeto, non ero propriamente un autodidatta, visto che effettivamente mi sono laureato; ero piuttosto un autodidatta del bilanciere, in quanto studiavo il minimo necessario per superare un esame, esagerando solo di tanto in tanto rispetto a questo standard e qualche volta mettendomi nei guai perché avevo studiato di meno. Ma leggevo con voracità, spaziando molto, prima nel campo delle scienze umane, poi in quello matematico e scientifico, e adesso in quello storico, al di fuori del piano di studi o, per così dire, lontano dalle macchine da palestra. Ero convinto che avrei potuto leggere in modo più approfondito e ampio qualunque libro mi fossi scelto da solo, perché combaciava con la mia curiosità. E potevo sfruttare ciò che in seguito è stato patologizzato con il nome di «sindrome da deficit di attenzione e iperattività» utilizzando gli stimoli naturali come principale impulso della mia erudizione. Perché ne valesse la pena, l’impresa doveva essere del tutto priva di sforzo. Nel momento in cui un libro o un argomento mi annoiavano, passavo ad altro, invece di abbandonare del tutto la lettura: quando vi dovete limitare ai testi scolastici e vi annoiate, avete la tendenza ad arrendervi e a far niente, o a marinare la scuola per lo sconforto. Il trucco sta nel far sì che la noia sia legata a un libro specifico, invece che alla lettura. In questo modo il numero di pagine assimilate può crescere molto più rapidamente che in altro modo. E troverete l’oro, per così dire, spontaneamente, proprio come nella ricerca per tentativi razionale ma priva di un obiettivo. È esattamente come le opzioni, il metodo per tentativi, e consiste nel non rimanere bloccati, nel prendere una biforcazione se necessario, mantenendo però un grande senso di libertà e opportunismo. Il metodo per tentativi è libertà.
    - Note: In pratica le “opzioni” sono quelle strade che si scelgono quando si è in dubbio ma che permettono maggiore libertà e presentano maggiori potenzialità di guadagno.
      In pratica io andando a Milano sto seguendo opzionalità: si tratta di una strada che infatti mi garantisce molta libertà e che mi permette maggiori potenzialità di guadagno, restare ad Eboli non mi avrebbe portato alcun vantaggio se non una stabilità, quasi una fissità.
- andai in libreria (a quei tempi internet non c’era) e ordinai quasi tutti i libri che avevano nel titolo la parola «probabilità» o «stocastico». Non lessi altro per un paio d’anni, né testi universitari, né giornali, né narrativa, niente. Li leggevo a letto, saltando da un libro all’altro quando rimanevo bloccato su qualcosa che non comprendevo immediatamente o quando mi sentivo anche solo minimamente annoiato. E continuai a ordinare libri del genere. Ero desideroso di approfondire il problema delle piccole probabilità. Non mi costava alcuno sforzo. Fu il mio migliore investimento: il rischio divenne l’argomento che conoscevo meglio. Cinque anni più tardi ero pronto ad affrontare la vita come si deve, e oggi dedico la mia carriera di ricercatore ai vari aspetti degli eventi legati alle piccole probabilità. Se avessi studiato la materia in maniera preconfezionata, avrei subito il lavaggio del cervello e ora penserei che l’incertezza si trovi nei casinò e cose del genere. La matematica applicata nonsecchionica esiste: trovate un problema e pensate alla matematica giusta per affrontarlo (proprio come si fa quando si impara una lingua), invece di studiare a vuoto imparando teoremi ed esempi fittizi per poi modificare la realtà in modo da farla assomigliare a quegli esempi.
- Ancora oggi ho la sensazione che il tesoro, ciò che occorre sapere per svolgere una professione, si trovi per forza di cose al di fuori del corpus di conoscenze riconosciute, quanto più possibile lontano dal suo centro. Ma seguire il proprio percorso nella scelta delle letture implica un aspetto fondamentale: i testi che mi diedero da studiare a scuola li ho dimenticati, quelli che ho deciso di leggere per conto mio li ricordo ancora.
- 17. Tony Ciccione contesta Socrate
    - Note: Questo perché nel processo educativo, che sottopone libri “noiosi” agli studenti, a questi vengono date delle regole in cui devono eccellere per vincere al “gioco della scuola”, ma queste regole poi non valgono al di fuori della scuola e le conoscenze in essi contenuti non possono essere messe in pratica (al massimo si può cercare di far rientrare la pratica nelle teorie imparate a scuola, se le si ricorda, in un processo simile a quello di insegnare a volare agli uccellini, pensiero magico).
      Quando si legge per passione o per scelta, invece, la motivazione dietro questa scelta è proprio l’esigenza di mettere in pratica (palese oppure no) e ci si ritrova così a mettere in pratica quello che si legge e ricordarlo.
- l’errore più grave, nella vita, sta nel confondere l’incomprensibile con l’assurdo, aspetto che Nietzsche aveva colto. In un certo senso, la questione assomiglia al problema del tacchino: dare ciò che non vediamo per inesistente, parente stretto del confondere l’assenza di prove con la prova dell’assenza.
- La tecnica di Socrate consisteva nel far concordare l’interlocutore, che era partito da una tesi, su una serie di affermazioni, e poi nel dimostrargli che le asserzioni che aveva accettato erano incongruenti con la sua tesi iniziale, concludendo così che non aveva alcuna idea di ciò che stava dicendo. Socrate la usava principalmente per dimostrare alle persone quanto i loro pensieri mancassero di chiarezza, quanto poco sapessero dei concetti che usavano normalmente e la necessità della filosofia nel delucidare tali concetti.
    - Note: La tecnica di Socrate, la famosa maieutica, consisteva nel fare in modo che l’altra persona accettasse una serie di proposizioni logiche in sequenza e poste in maniera tale che queste non potevano non accettarle fino a farne conseguire, poi, la negazione della tesi iniziale.
      Quale esempio di questa tecnica potrei fare?
- Ma la forza di Tony Ciccione sta nel fatto che non lascia mai che sia l’altro a strutturare la domanda. Ha insegnato a Nero che ogni interrogativo contiene già una risposta; non bisogna mai replicare in modo diretto a una domanda che per noi non ha senso. TONY CICCIONE: Tu mi chiedi di definire la caratteristica che fa la differenza tra pio e non pio. Devo davvero essere in grado di dirti qual è, per riuscire a fare un’azione pia? SOCRATE: Come puoi usare una parola come «pietà» senza sapere che cosa significhi, fingendo di saperlo benissimo? TONY CICCIONE: Devo davvero essere in grado di dirti in inglese barbaro o in greco puro che cosa significa, per dimostrarti che so e capisco che cosa significa? Non lo so spiegare a parole, ma so che cos’è.
    - Note: Tra l’altro in questa breve sequenza di risposte sembra che entrambi utilizzino la tecnica delle calibrated questions presentate nel libro Never Split Anything: una serie di domande volte proprio a temporeggiare e cedere il controllo all’altra persona, o almeno la percezione di controllo.
- TONY CICCIONE: Il problema, mio povero greco antico, è che tu uccidi le cose che sappiamo ma non esprimiamo. E se io chiedessi a uno che sta pedalando tranquillamente in bicicletta di spiegarmi la teoria che origina la sua azione, cadrebbe. Con la prepotenza e le domande, tu confondi e ferisci la gente. Poi, guardandolo con condiscendenza, gli direbbe con un sorriso furbo e l’aria tranquilla: TONY CICCIONE: Mio caro Socrate... sai perché ti hanno condannato a morte? Perché fai sentire stupidi quelli che seguono ciecamente le abitudini, l’istinto e le tradizioni. Qualche volta potresti anche aver ragione, ma spesso li confondi riguardo a cose in cui se la sono cavata benissimo senza mettersi nei guai. Distruggi le illusioni che la gente si fa su se stessa. Sottrai la gioia dell’ignoranza alle cose che non comprendiamo. E non hai risposte, non hai risposte da offrire.
    - Note: In effetti si, questa cosa si era percepita, Socrate era “fastidioso” proprio per questo: di quel fastidio che si prova verso chi crea un problema ma non offre una soluzione. 
      Socrate distruggeva le illusioni delle persone, il fatto che tutto quello su cui loro avevano costruito la loro vita, le loro abitudini e le loro tradizioni fosse falso.
      Il fastidio ovviamente aumentava nel momento in cui queste si erano sempre trovate bene a vivere in quel modo, sia perché magari non ne avevano i mezzi per capire la situazione, sia perché magari non volevano capirla ed avevano scelto quel percorso e modo di agire.
- La domanda che abbiamo trovato nell’Eutifrone pervade i vari dialoghi scritti da Platone. Socrate cerca incessantemente definizioni della natura essenziale dell’oggetto della discussione, piuttosto che descrizioni delle proprietà attraverso le quali possiamo riconoscerle.
- primato della conoscenza basata sulle definizioni condusse alla tesi di Platone secondo cui è impossibile conoscere una cosa a meno che non si conoscano le Idee, ossia ciò che è specificato dalle definizioni. Se non siamo in grado di definire la pietà servendoci dei particolari, allora cominciamo dagli universali da cui tali particolari dovrebbero scaturire. In altre parole, se non riuscite a ricavare una mappa dal territorio, costruite il territorio a partire dalla mappa.
    - Note: Il tipo di realtà in cui viviamo è una realtà fortemente influenzata da Platone. Da Platone più che da Socrate perché il solo Socrate che conosciamo è quello “creato” da Platone e nulla vieta che la figura del grande filosofo possa essere stata utilizzata dall’allievo come veicolo ed exemplum per la sua teoria delle Idee.
      Infatti si può notare come in Apologia di Socrate, il filosofo partisse con la sua maieutica proprio cercando di far spiegare alle persone un dato concetto alla base del loro modo di fare, gli chiedeva la definizione.
      Il Socrate dell’Apologia cercava di conoscere la realtà tramite le definizioni, tramite la narrazione utilizzata come filo d’Arianna per giungere al concetto.
- Ho impiegato molto tempo a comprendere il problema centrale affrontato da Nietzsche nella Nascita della tragedia. Lui concepisce due forze, l’apollineo e il dionisiaco. La prima è misurata, equilibrata, razionale, permeata di ragione e autocontrollo; la seconda è oscura, viscerale, selvaggia, indomita, difficile da comprendere ed emerge dalle profondità del sé. La cultura greca antica rappresentava un equilibrio tra le due, finché l’influenza di Socrate su Euripide conferì un maggior peso all’apollineo annullando il dionisiaco e provocando questa eccessiva crescita del razionalismo. È come sconvolgere la chimica del vostro organismo iniettandovi degli ormoni. L’apollineo senza il dionisiaco è, come direbbero i cinesi, yang senza yin.
- fu in realtà Nietzsche il primo a coniare tale espressione riferendosi a Dioniso, che definì «creativamente distruttivo» e «distruttivamente creativo». Di fatto Nietzsche comprese–a suo modo–l’antifragilità.
- colpì il fatto che Nietzsche avesse compreso un concetto che non avevo trovato esplicitato nella sua opera: il fatto che l’aumento della conoscenza–o di qualunque altra cosa–non possa verificarsi senza il dionisiaco. Questo mette in luce le scelte che a un certo punto possiamo decidere di fare, a patto di avere opzionalità. In altre parole, può essere la fonte della sperimentazione stocastica, e l’apollineo può rientrare nella razionalità del processo di scelta.
    - Note: L’aumento non può avvenire senza distruzione, il dionisiaco è necessario per il miglioramento: ormesi ed antifragilità!
- Burke era convinto che i grandi cambiamenti sociali potessero esporre le persone a effetti imprevisti e pertanto difese l’idea di piccoli esperimenti con il metodo per tentativi (in pratica si trattava di sperimentazione convessa) nei sistemi sociali, unito al rispetto per le complesse euristiche della tradizione.
- in cima alla lista dei pensatori antifragili moderni ci sarebbe Wittgenstein, con le sue notevoli intuizioni su ciò che è inesprimibile a parole. E di tutti i pensatori, è quello che meglio comprende la questione della legna verde: potrebbe essere stato lui il primo a proporre una versione di tale concetto, quando dubitò della capacità del linguaggio di esprimere la realtà concreta. Inoltre, il nostro era un santo: sacrificò la propria vita, le amicizie, il patrimonio, la reputazione, tutto quanto, per amore della filosofia.
- Per Tony, la distinzione principale nella vita non è tra Vero e Falso, ma tra credulone e non credulone. Per lui le cose sono sempre molto più semplici. Nella vita reale, come abbiamo visto con le idee di Seneca e le scommesse di Talete, l’esposizione è più importante della conoscenza; gli effetti della decisione soppiantano la logica. Alla «conoscenza» dei libri di testo manca una dimensione, l’asimmetria nascosta dei benefici, proprio come il concetto di media. Nella storia intellettuale, il bisogno di concentrarsi sul risultato delle vostre azioni invece di studiare la struttura del mondo (o di comprendere il «Vero» e il «Falso») è stato largamente, tragicamente trascurato. La cosa più importante è sempre il risultato, ciò che vi accade (il beneficio o il danno che ne ricavate), non l’evento in sé.
    - Note: La differenza tra conoscenza sterile e conoscenza utile (che in fin dei conti si può semplicemente definire come “esperienza”) sta nel ruolo attribuito ai risultati.
      Nel primo caso, infatti, i risultati hanno un valore molto scarso, nel secondo invece hanno un ruolo determinante.
      Una conoscenza priva di risultati (indipendentemente dall’etichetta che poi ad essi si associa, positivi o negativi) è una conoscenza sterile e filosofeggiante, una conoscenza inutile.
      La cosa più importante è il risultato e come ci confrontiamo con esso, non l’evento in sè e che ha portato al risultato.
- Prima che i passeggeri salgano sull’aereo controlliamo sempre che non nascondano armi. Crediamo che siano terroristi: Vero o Falso? Falso, poiché è improbabile che lo siano (c’è una minuscola probabilità). Ma eseguiamo comunque i controlli, perché di fronte al terrorismo siamo fragili. C’è un’asimmetria. Siamo interessati al risultato, e le conseguenze, o risultato, del Vero (cioè del fatto che si rivelino dei terroristi) sono troppo gravi e i costi del controllo molto bassi. Ritenete probabile che un dato reattore nucleare esploda l’anno prossimo? No. Eppure dovete comportarvi come se fosse Vero, e spenderete milioni per aumentare la sicurezza, perché siamo fragili agli eventi nucleari.
    - Note: Di fronte all’ipotesi di risultati che ci colgano nelle nostre fragilità allora la nostra risposta è asimmetricamente più marcata, opposta.
      Terrorismo sugli aerei? Controlliamo TUTTI i passeggeri, anche se le probabilità che questi siano terroristi sono bassissime.
      Quando il la conseguenza di una probabilità colpisce una nostra fragilità allora tendiamo a prevenire tramite una risposta esagerata.
      Di conseguenza, la leva più importante che influenza le nostre decisioni non è l’oggettiva probabilità collegata agli eventi ma la dose di fragilità che esporremmo nel caso in cui una data probabilità accadrebbe.
      Si tratta, in fin dei conti, dell’aspetto iatrogenico (o iatrogeno) della prevenzione. 
      Per questo ha poco senso parlare di probabilità nel mondo reale, di decisioni prese in termini di probabilità: non è la probabilità che conta ma quello che accade, quello che davvero, alla fine, accade.
- Alison mi ha chiesto di scriverle quello che pensavo del futuro dell’istruzione, avendole detto che al riguardo mi sentivo ottimista. La mia risposta è stata: le str***ate sono fragili. C’è un raggiro della storia che sia durato per sempre? Ho una fede immensa nel Tempo e nella Storia in quanto elementi in grado, alla fine, di smascherare la fragilità. L’istruzione è un’istituzione cresciuta senza fattori di stress esterni, e alla fine collasserà.
    - Note: Il sistema educativo, in particolare quello basato sull’istruzione come status symbol e come erudizione fine a sé stessa, è un sistema fragile ed in quanto tale prima o poi collasserà sotto il peso della storia e di altri fattori di stress.
- L’altro biografo di Socrate, Senofonte, presenta un quadro differente. Il Socrate dei Memorabili è pratico e con i piedi per terra, disprezza la conoscenza sterile e gli esperti che studiano questioni prive di importanza pratica mentre tante cose utili e importanti vengono trascurate (invece di guardare le stelle per comprendere le cause, pensate a come poterle usare per la navigazione; usate la geometria per misurare la terra e nient’altro).
    - Note: In pratica l’altro biografo di Socrate lo descriveva come uno che disprezza la metafisica per studi e materie più pratiche ed adatte ad aiutare l’uomo nelle operazioni più “prosaiche”.
- Per il fragile, l’effetto cumulativo di piccoli shock è minore del singolo effetto di un unico grande shock equivalente. Ne ricavo questo principio: fragile è ciò che viene colpito molto di più da eventi estremi che da una successione di situazioni intermedie. Tutto qui. Non c’è altro modo di essere fragile.
    - Note: Quando una persona, sistema, oggetto è capace di reggere tanti piccoli/intermedi shock nel tempo ma non è capace di reggerne uno solo di grande intensità si definisce fragile.
- Per l’antifragile, i benefici sono maggiori (e simmetricamente c’è meno danno) all’aumentare dell’intensità degli shock (fino a un certo punto).
    - Note: Antifragile è chi (o ciò) che riceve benefici dall’esposizione a singoli eventi di grande intensità, invece che danno (come nel caso del fragile).
- Smiley! Ovvero, un ottimo modo per comprendere convessità e concavità. La curva verso l’esterno assomiglia a un sorriso, quella verso l’interno ha un’espressione corrucciata. Il convesso (a sinistra) è antifragile, il concavo (a destra) è fragile (ha effetti di convessità negativa).
